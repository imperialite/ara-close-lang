Ako Si Kaliwa Ako Si Kanan.txt,1,﻿"Ako si Kaliwa. Kapatid ko si Kanan. Hinubog kami mula sa iisang goma. Iisa ang aming hitsura. Magkasinggaan. Magkasinlaki. Ako si Kanan. Kapatid ko si Kaliwa. Sabay kaming binili ng nanay ni Carlo sa Divisoria. Iisa ang aming porma. Magkakulay. Magkasintibay. Maghapon ay nag-uunahan kami ni Kanan. Ako ang laging nauuna. Kaya ako ang paborito ni Carlo. Sa tumbang preso, ako ang bida niyang pamato. Maghapon ay nag-iiwanan kami ni Kaliwa. Ako ay hindi nahuhuli. Kaya ako ang paborito ni Carlo. Sa karera sa sapa, ako ang bangkang pambato. Ako si Kaliwa. Sa akin nakatali ang lubid ng kaniyang saranggola. Ako si Kanan. Sa akin umaasa kapag namumukol ng mangga. Ako… Ako… Ako talaga ang paborito niya. Ayaw ko si Kanan. Sana’y di ko na siya makasama. Ako… Ako… Ako talaga ang paborito niya. Ayaw ko si Kaliwa. Sana’y di ko na siya makita. Isang umaga, pagkagising ko ay narinig ko si Carlo: “Nay, nakita po ba ninyo 'yung kanang tsinelas ko?” Nawala na si Kanan sa tabi ko! Tuwang-tuwa ako. Nakita ko si Carlo na paikot-ikot sa kuwarto. Pinuntahan ang bawat sulok, silong, at kanto. Maghapong hinanap niya si Kanan. Maghapong hindi niya ako isinuot. Maghapong hindi niya ako dinampot. Hindi kami naglaro ng tumbang preso. Mali pala ako, si Kanan pala ang kaniyang paborito. At pagdating ng gabi, isinilid pa niya ako sa aparador ng mga pinaglumaang sapatos. “Bakit ka nandito?” ang tanong ng matandang bota. “Mukha ka pang matibay at may ibubuga.” “Nawala ho kasi ang kapatid kong si Kanan.” “Ay, ganiyan talaga!” ang sabi ng isang bakya. “Ako ri’y nawalan ng kapareha at ngayo’y nag-iisa. Di tuloy ako makaalis kahit na isang hakbang. Dito nakapirme, nakatago’t nakalimutan.” Nasaan na kaya si Kanan? Bigla ko tuloy siyang hinanap. Isang umaga, pagkagising ko ay nasa labas na ako ng bahay. Dinala ako rito ng asong bantay. Nawala na si Kaliwa sa tabi ko! Tuwang-tuwa ako. Natanaw ko si Carlo na paikot-ikot sa kuwarto. Pinuntahan ang bawat sulok, silong, at kanto. Siguro’y naglalaro sila ng taguan ni Kaliwa. Maghapong hindi niya ako isinuot. Maghapong hindi niya ako dinampot. Mali pala ako, si Kaliwa pala ang kaniyang paborito. At pagdating ng gabi, mag-isa ako sa kalsada. “Bakit ka nandito?” ang tanong ng lumang gulong ng bisikleta. “Mukha ka pang matibay at may ibubuga.” “Nahiwalay ho kasi ako sa kapatid kong si Kaliwa.” “Ay ganiyan talaga!” ang sabi niya. “Ako ri’y nawalan ng kapareha at ngayo’y nag-iisa. Di tuloy makalayo kahit na isang dipa. Dito nakapirme, naiwan, at nakalimutan.” Nasaan na kaya si Kaliwa? Bigla ko tuloy siyang hinanap. “Nandito lang pala 'yung isang tsinelas mo, iho!” ang hiyaw ng nanay ni Carlo. Dali-dali akong kinuha ni Carlo mula sa aparador. “Ang paborito kong kaliwang tsinelas!” “Nandito lang pala 'yung isang tsinelas mo, iho!” sabay pulot sa akin ng nanay ni Carlo. Dali-dali akong sinalubong ni Carlo sa labas. “Ang paborito kong kanang tsinelas!” “Sa wakas ay magkasamang muli!” Napatalon si Carlo sa tuwa. Sabay kami ni Kanan na lumipad sa ere. “Sa wakas ay magkasamang muli!” Napatalon si Carlo sa tuwa. Sabay kami ni Kaliwa na tumapak sa lupa. Buong umaga ay naglaro kami sa may sapa. Buong hapon ay nagpalipad ng saranggola. Sabay kaming naglaro ng tumbang preso. Sabay kaming namukol ng mangga sa kanto. Sa tuwing hahakbang, kami’y naghihintayan. Siya si Kanan. Saanman magpunta, magkasama kaming dalawa. Sa tuwing tumatakbo, walang iwanan. Siya si Kaliwa. Saanman magpunta, magkasama kaming dalawa."
Ang Halimaw ng mga Kulay_Fil_Eng.txt,1,﻿"Ito ang halimaw ng mga kulay. Ngayong araw gumising siyang kakaiba ang pakiramdam nalilito tuliro… Hindi niya alam kung ano ang mali sa kaniya. Nalilito ka na naman? Hindi ka na natuto… Anong gulo ang ginawa mo sa iyong mga damdamin! Kung magkakahalo silang lahat hindi mo sila magagamit nang maayos. Kailangan mo silang paghiwa-hiwalayin at isilid sa kani-kanilang garapon. Kung gusto mo tutulungan kitang mag-ayos. Nakahahawa ang saya. Nagliliwanag ito tulad ng araw kumikinang tulad ng mga tala. Kapag ikaw ay masaya tumatawa ka tumatalon sumasayaw naglalaro… at gusto mong ibahagi ang iyong saya sa iba. Ang kalungkutan ay pangungulila. Banayad ito tulad ng dagat matamis tulad ng mauulang araw. Kapag ikaw ay malungkot nagtatago ka at gusto mong mapag-isa… at ayaw mong gumawa ng kahit ano. Nakakapaso ang gálit matindi tulad ng apoy na malakas na nagliliyab at mahirap patayin. with strong flames that are hard to put out. Kapag ikaw ay galít pakiramdam mo’y hindi patas ang buhay at gusto mong ilabas ang iyong gálit sa iba. Ang tákot ay kahinaan ng loob. Nagtatago at tumatakas ito tulad ng mandarambong sa gabi. Kapag ikaw ay takót lumiliit ka at nawawalan ng silbi… at tingin mo’y hindi mo magagawa ang iniatas sa iyo. Ang pagiging kalma ay tahimik tulad ng mga punò magaan tulad ng dahong inililipad ng hangin. Kapag ikaw ay kalma humihinga ka nang marahan at matalim. Ikaw ay payapa. Ito ang iyong mga damdamin bawat isa ay mayroong kulay …at nagagamit mo sila kapag nasa ayos. Kita mo? Lahat sila ay nasa tamang ayos. dilaw saya bughaw lungkot pula gálit itim takot lungti pagiging kalma Ngayon maari mo na bang sabihin kung ano ang mali sa iyo?"
Ang Mabait na Kalabaw.txt,1,﻿"Ang mabait na kalabaw ay tahimik na kumakain. Ang mabait na kalabaw ay tahimik na natutulog. Ang mabait na kalabaw ay malinis. Ang mabait na kalabaw ay mahilig sa maganda. Ang mabait na kalabaw ay maraming kaibigan. Kaibigan niya pati aso at pusa! Ang mabait na kalabaw ay masipag. Ang mabait na kalabaw ay matulungin. Ang mabait na kalabaw ay mapagbigay. Ang mabait na kalabaw ay mapagmahal. Kaya minamahal siya ng kapuwa kalabaw. Minamahal din siya ng kaniyang tagapag-alaga. At laging masaya ang mabait na kalabaw."
Ang Pulang Laso.fil.txt,1,﻿"Kambal na pusa sina Munding at Monang. Magkasama silang lagi sa bahay-bahayan. Magkatulong sa paghabol ng dagang kalaban. Magkasalo sa pagkain araw-araw. Minsan nakapulot ng pulang laso ang kambal. Bagay sa akin ito sabi ni Monang. Bagay din sa akin sabi ni Munding. Aba pambabae lang ang laso ani Monang. Pareho lang naman tayo ani Munding. Halika humarap tayo sa salamin. Pareho kami ni Nonoy! sabi ni Munding. Pareho kami ni Nini! sabi ni Monang. Si Nonoy ang lalaki sabi ni Inang Pusa. Si Nini ang babae. Halikayo at ipapakita ko sa inyo sabi ni Inang Pusa. Magkaiba rin ang batang lalaki at babae patuloy ng Inang Pusa. Halikayo sa banyo para makita ninyo ang ating mga batang tagapag-alaga. Pero ayaw pumayag ni Monang. Hindi naglalaso ang lalaki sabi niya. Iba ang lalaki sa babae. Halika itanong natin kay Inang. Tignan mo sabi ni Munding. Pareho tayong may mata. Pareho tayong may ilong. Pareho tayong may buntot. Dahil si Monang ang babae Sabi ni Inang Pusa para sa kanya ang laso. Dahil ikaw ang lalaki Munding Sa iyo bagay ang ginagawa ko."
Araw Sa Palengke.txt,1,﻿"Ngayong araw na ito maaga akong gumising. Inaantok pa ako nang binihisan ako ni Nanay. Sasama ako sa kaniya. Araw ng palengke ngayon! “Makinig ka nang mabuti ” ang sabi ni Nanay. “Humawak ka sa akin nang mahigpit ha? Para hindi ka mawala. At hindi puwedeng magturo ng ipabibili.” “Opo Nanay pangako po ” ang sabi ko. Tig-isa kami ni Nanay ng bayong. Ang bayong ni Nanay ay malaki at makulay. Ang bayong ko naman ay maliit at kulay dilaw. Maingay sa palengke. Nagsisigawan ang mga tao. Pero hindi galit. Masaya. Parang ang lahat ay magkakakilala. “Suki! Suki! Bili ka na sa akin suki!!!” Hindi ko gusto ang amoy ng palengke. Amoy karne manok at isda. Ngunit bakit tila tuwang-tuwa naman si Nanay sa kaaamoy sa mga iyon? Mainit sa palengke. At saka maputik. Kaya pala gusto ni Nanay na maaga kami. Masikip ang palengke kapag magtatanghali. Mababait ang mga tindera sa palengke. Pinatikim kami ni Nanay ng kanilang sari-saring tinda. Pakwan. Lansones. Bibingka. Pinuno din nila ang aking maliit na bayong ng iba’t ibang bagay. Maraming makikita sa palengke. May kakatwa may nakakatakot at may magagandang bagay. Hay. At ang ganda nung isang munting pulang kalan na may munting palayok. Ang sarap magluto-lutuan! Pero may pangako ako kay Nanay. Pagod na pagod kami ni Nanay. Mahirap palang mamalengke. Pagdating namin sa bahay tinulungan ko siyang iligpit ang aming ipinamili. Teka … ano 'yung nakita kong nakabalot sa diyaryo? Parang pamilyar ang hugis. Parang … isang munting kalan na may munting palayok! Salamat Nanay!"
Bahay-Bahayan.fil.txt,1,﻿"Apat na maliliksing bata. Apat na tipak ng bato. Apat na matitibay na puno. Apat na malalapad na sawali. Apat na bigkis ng pawid. Apat na putol ng kawayan Apat na tipak na bato nasa matatag na puwesto Apat na matitibay na puno sabay-sabay na itinatayo. Apat na malalapad na sawali mahigpit ang mga tali. Apat na bigkis ng pawid Kaygandang gawing atip. Apat na tuwid na kawayan kaybaba namang hagdan. Apat na batang pawisan malulusog ang katawan. Sa ginawang bahay-bahayan apat silang nasiyahan."
Brave Little Baby Dan.txt,1,﻿"Mahimbing na natutulog si Beybi Dan sa kuna. Nagising siya at nakarinig ng Tweet! Tweet! Tweet! Tweet! Tweet! Tweet! Humuhuni ang ibong maya. Humikab si Beybi Dan. Nakarinig siya ng Ngiyaaaw! Ngiyaaaw! Ngiyaaaw! Ngiyaaaw! Ngiyaaaw! Ngiyaaaw! Ngumingiyaw ang matabang pusang kulay kahel. Dumapa si Beybi Dan. Nakarinig siya ng Aw! Aw! Aw! Aw! Aw! Aw! Kumakahol ang malaking asong kulay kape. Ginalaw-galaw ni Beybi Dan ang kaniyang mga daliri sa paa’t kamay. Nakarinig siya ng Pot! Pot! Pot! Pot! Pot! Pot! Bumubusina ang nagdaraang bisikleta. Hindi mapakali si Beybi Dan. Luminga-linga siya sa kuwarto. Nakarinig siya ng Vroom! Vroom! Vroom! Vroom! Vroom! Vroom! Humaharurot ang isang kotse! Nagising nang tuluyan si Beybi Dan! Paano makatutulog ang bata kung naririnig niya ang Beep! Beep! Beep! Beep! Beep! Beep! Dumaan ang makulay na jeep! Tweet! Tweet! Tweet! Ngiyaaaw! Ngiyaaaw! Ngiyaaaw! Aw! Aw! Aw! Pot! Pot! Pot! Vroom! Vroom! Vroom! Beep! Beep! Beep! Kawawang Beybi Dan! Umupo siya at parang maiiyak na! Pumasok si Nanay sa kuwarto. “Kanina ka pa ba gising anak?” Tanong ni Nanay. Kinarga niya si Beybi Dan mula sa kuna. “At hindi kita narinig na umiyak. Napakatapang ng aking anak! Ikaw ang matapang kong Beybi Dan!”""Mahimbing na natutulog si Beybi Dan sa kuna. Nagising siya at nakarinig ng Tweet! Tweet! Tweet! Tweet! Tweet! Tweet! Humuhuni ang ibong maya. Humikab si Beybi Dan. Nakarinig siya ng Ngiyaaaw! Ngiyaaaw! Ngiyaaaw! Ngiyaaaw! Ngiyaaaw! Ngiyaaaw! Ngumingiyaw ang matabang pusang kulay kahel. Dumapa si Beybi Dan. Nakarinig siya ng Aw! Aw! Aw! Aw! Aw! Aw! Kumakahol ang malaking asong kulay kape. Ginalaw-galaw ni Beybi Dan ang kaniyang mga daliri sa paa’t kamay. Nakarinig siya ng Pot! Pot! Pot! Pot! Pot! Pot! Bumubusina ang nagdaraang bisikleta. Hindi mapakali si Beybi Dan. Luminga-linga siya sa kuwarto. Nakarinig siya ng Vroom! Vroom! Vroom! Vroom! Vroom! Vroom! Humaharurot ang isang kotse! Nagising nang tuluyan si Beybi Dan! Paano makatutulog ang bata kung naririnig niya ang Beep! Beep! Beep! Beep! Beep! Beep! Dumaan ang makulay na jeep! Tweet! Tweet! Tweet! Ngiyaaaw! Ngiyaaaw! Ngiyaaaw! Aw! Aw! Aw! Pot! Pot! Pot! Vroom! Vroom! Vroom! Beep! Beep! Beep! Kawawang Beybi Dan! Umupo siya at parang maiiyak na! Pumasok si Nanay sa kuwarto. “Kanina ka pa ba gising anak?” Tanong ni Nanay. Kinarga niya si Beybi Dan mula sa kuna. “At hindi kita narinig na umiyak. Napakatapang ng aking anak! Ikaw ang matapang kong Beybi Dan!”"
But That Wont Make Me Sleep!.txt,1,﻿"Dumating ang gabi kasama ang banig ng mga tala at ang buwang tila lampara. Oras na para matulog! sabi ni Nanay. Pero gising na gising pa rin si Maya sa kaniyang silid. Nanay paano po ako makakatulog ngayong gabi? tanong ni Maya. Kung tapos ka nang maghilamos at magsepilyo ihihiga na kita sa iyong kama kasama ang makinis mong kumot malambot na unan at mayayakap na laruan sagot ni Nanay. Pero hindi pa rin po ako makakatulog niyan! sabi ni Maya. Puwede kitang basahan ng isa pang kuwento kung gusto mo sabi ni Nanay. Pero hindi pa rin po ako makakatulog niyan! Tatlong kwento na po ang binasa ninyo sa akin pero gising na gising pa rin ako Nanay paalala ni Maya kay Nanay. Hmmmm... ano pa kaya ang maaari nating gawin para makatulog ka na? sabi ni Nanay habang nag-iisip. Magtatawag ako ng mga musikerong tutugtog ng pampahimbing habang kinakantahan kita rito sa iyong silid. Mukhang masaya yun ... pero hindi pa rin po ako makakatulog niyan! Hihilingin ko sa mga diwatang suklayin ang buhok mo hanggang sa makatulog ka at bigyan ka ng magagandang panaginip sabi ni Nanay habang hinahagod ang mahabang buhok ni Maya. Gusto ko ng mga diwata... sagot ni Maya. Pero hindi pa rin po ako makakatulog niyan! Ihihiga kita sa ating duyan at hihilingin ko kay Ginoong Hangin na umihip nang marahan para antukin ka na't makatulog sabi ni Nanay. Pero hindi pa rin po ako makakatulog niyan! hagikgik ni Maya. Alam ko na! Hihilahin ko ang buwan at mga tala papasok sa iyong bintana. Magbibilang ka ng mga bituin dito sa iyong silid hanggang makatulog ka! Namilog ang mga mata ni Maya katulad ng buwan kapag kabilugan at nagliwanag sa tuwa pero... Hindi parin po ako makakatulog niyan! Tatay! Nakauwi ka na! Buntong-hininga ni Maya habang yakap si Tatay. Alam ni Nanay na wala nang pipigil pa sa pagtulog ni Maya sa gabing ito. Hinihintay lang pala ni Maya na makauwi si Tatay mula sa trabaho. Goodnight! sabi ni Maya sa wakas habang hinahagkan at mahigpit siyang yakap-yakap nina Nanay at Tatay."
But That Wont Wake Me Up.txt,1,﻿"Nagliliwanag ang buwan sa labas ng bintana ni Maya. May pasok sa paaralan bukas sabi ni Nanay. Oras na para matulog. Nanay paano ako makagigising nang maaga bukas? tanong ni Maya. Wag kang mag-alala bubulungan kita ng 'magandang umaga' sa iyong tainga at kakalabitin ka hanggang sa ika'y bumangon pangako ni Nanay kay Maya. Pero di pa rin po ako magigising! sabi ni Maya. Itatakda ko sa tamang oras an alarm clock ilalagay ito sa tabi ng iyong kama at hahayaan itong tumunog nang malakas bukas ng umaaga: RRRRRIIIIING! Pero di pa rin po ako magigising! Siguro kailangan kong kunin ang tandang ni Lolo at hayaan itong tumilaok sa iyong unan: TIKTILAAAAOOOOOK! Ngumit si Maya. Ang tandang ni Lolo ang pinakamalakas tumilaok sa kanilang barangay! Pero di pa rin po ako magigising! Hmmmm... ano pa kaya ang maari nating gawin para bumangon ka sa umaga? sabi ni Nanay nag-iisip. Tatawagin ko si Mang Ambo ang magtataho at papakiusapan siyang sumigaw sa loob ng kuwarto. Ang sarap ng taho. Pero di pa rin po ako magigising! sabi ni Maya nang may hagikgik. Pangungunahan ko ang banda at magmamartsa kami sa loob ng iyong kuwarto! Pero di pa rin po ako magigising! Alam ko na! Hahatakin ko ang araw sa iyong bintana at hahayaan itong magliwanag sa loob ng kuwarto! Sumigaw si Maya habang itinatakip ang kumot sa kaniyang ulo. Pero di pa rin po ako magigising. bulong ni Maya. At kung hindi ka pa rin magigising noon... kakailanganin ko nang pakiusapan si Teacher Lydia na pumunta rito bukas at manggising sa iyo para pumasok sa paaralan sabi ni Nnay nang nakangiti. Wag! Wag po ninyong gagawin iyon! At bakit? tanong ni Nanay. Hindi na kasya si Teacher Lydia sa aking kuwarto. Nariyan na ikaw ang alarm clock ang tandang ni Lolo ang magtataho ang mga tambol ang banda at ang MALAKI at MALIWANAG na ARAW! paalala ni Maya sa Nanay. Nginitian ni Nanay si Maya at bumulong: Kung matutulog ka na ngayon sigurado akong maaga kang magigising bukas. Sige Nanay ... good night. sabi sa wakas ni Maya sabay hikab at pikit ng mga mata."
Ciriaco.fil.txt,1,﻿"Si Ciriaco ay kapitan ng barko. Malupit siya kaya’t takot sa kaniya ang mga tao. Agad niyang pinarurusahan ang nagkakamaling tauhan. Walang mahalaga kay Ciriaco kundi ang presyo ng kargamento. Minsan sa kanilang paglalayag biglang dumating ang bagyong malakas. “Mabigat ang laman ng barko. Baka kami lumubog ” naisip ni Ciriaco. Nang magsimulang pasukin ng tubig ang sasakyan ipinatapon ni Ciriaco ang ilang kasangkapan. Pero patuloy sa paglakas ang bagyo. Muli niyang ipinatapon ang ilang gamit sa barko. Lulubog po tayo kundi babawasan ang kargamento!” sigaw ng isang tauhan. “Kayo ang dapat itapon!” sigaw ni Ciriaco. Pero biglang sinalpok ng alon ang barko. Kahit nagkakagulo ang lahat may nakaisip na ang kapitan ay iligtas. Nang makaahon nag-utos si Ciriaco “Sige itapon ang mga kargamento.” Dahil sa ginawa sa kaniya ng mga tauhan nasabi sa sarili ng kapitan: “Maaaring gawin at palitan ang kargamento pero hindi maaaring gawin at palitan ang tao.”"
Gusto ko ng Buwan at mga Bituin.fil.txt,1,﻿"Madyik Banig! Madyik Banig! Gusto kong magpunta sa Buwan at maglaro sa mabato nitong mukha. Tingnan ang ating Lupa sa malayo, parang bolang asul at kumikinang. Bisitahin ang Mars, si pulang planeta, habang nagliliparan ang mga asteroid. Tingnan ang Jupiter, si pinakamalaking planeta, Mula sa isa nitong labing-anim na buwan. Magsayaw sa gilid ng singsing ng Saturn. Lumutang malapit sa Uranus. Bisitahin ang Neptune, si planetang may pinakamalaking buwan. At marating ang Pluto, si pandulong planeta. Masadlak sa madilim na ulap ng milyon-milyong kometa. Magdaan sa maulap at mainit na Venus. At marating ang munting si Mercury. At muntik nang maluto sa siklab ng Araw. Umaga na pala."
Haluhalo Espesyal.txt,1,﻿"Nakahiga ako sa kama, masamâ ang pakiramdam. Lunes ngayon at sanlinggo na akong nasa bahay at may sakit. Gusto ko nang makita ang araw. Gusto ko nang makasáma ang aking mga kaibigan. Gusto ko nang maglaro sa daan. Binigyan ako ni Mama ng gamot at nagpatong siya ng malamig na bimpo sa aking noo. “Ang pait ng gamot!” “Makatutulong ang gamot para guminhawa ang pakiramdam mo,” sabi niya habang naghahandang pumasok sa trabaho. “Uuwi ako nang maaga at bibili tayo ng pizza. Mag-isip ka ng masayáng lugar, Jackie.” Kaya, pumikit ako at inisip ang pambihirang kusina ni Lola Itang. Ang kusina ni Lola Itang ay laging masayá. Isipin ko lamang ay napapangiti na ako. Kung mainit sa tag-araw… kung malamig sa tag-ulan... pati na sa iba pang araw sa pagitan, masayá ang kusina ni Lola Itang, laging magaan sa pakiramdam. Lalo na tuwing meryenda, pagkagising ko pagkatapos ng siyesta, kapag unti-unting bumababa ang araw sa malinis na langit sa ibabaw ng bukirin ng mga tubó “Kumusta, Jackie?” isang malumanay at kilalang boses ang bumulong sa tainga ko. Pagmulat ko, nakita ko si Lola Itang na nakangiti sa akin! Nagmula pa siya sa kaniyang pambihirang kusina para makasáma ako rito sa lungsod. “Nagugutom ka ba? May dala akong meryenda.” Inilabas ni Lola Itang ang isang plato ng mainit-init pang bibingkang nakabalot sa dahon ng saging na tinayantang sa init ng bága. “Salamat po, Lola Itang!” sabi ko habang masayáng bumabangon. Nagbudbod ako ng ginadgad na niyog at agad bumuti ang pakiramdam ko nang kainin ang mabangong kakanin na may mga piraso ng maalat-alat na kesong puti at itlog na pula. “Salamat sa pagdalaw ninyo sa akin.” “Dito muna ako para gawan ka ng paborito mong kakanin para gumaling ka na.” Kahit na kasáma ko rito si Lola Itang at malayo siya sa kaniyang tahanan sa probinsiya, dala niya ang hiwaga ng bukirin ng mga tubó at ng kaniyang pambihirang kusina. Martes, pinakuluan niya ang isang kaldero ng tsamporado at inihain nang may kasámang tuyó. Miyerkoles, naghanda siya ng ensaymadang tigib sa mantekilya, asukal, at ginadgad na keso. Huwebes, nagprito siya ng saging na turon, malutong at nababalot ng lusáw na asukal. Biyernes ang pinakagusto kong araw, araw ng haluhalo. Naghahalo si Lola Itang ng iba’t ibang sahog sa matangkad niyang baso na panghaluhalo. Sa pusod ng baso napupunta ang garbansos at munggo. Sunod ang mga hiwa ng minatamis na saging, malatang nata de coco, pula at berdeng gulaman, mahalimuyak na langka, sangkutsarang haleang ube, at isang hiwa ng leche flan. Pinupunô ni Lola Itang ang baso ng kinaskas na yelo. Isang buhos ng gatas mula sa lata ang lumulusaw sa yelo at nagpapadali sa paghalo gamit ang aking mahabang kutsara. Isang nakaaaliw na pag-ikot ng mga kulay: pula at dilaw at lila at lungtian. Lumalangutngot ang yelo sa aking ngipin. Ang mga prutas, matamis at mangata. Ang leche flan, malambot at matamis sa aking dila. Tunay na hiwaga! Kinahapunan, pag-uwi ni Mama mula sa opisina, inilagay niya ang termometro sa aking bibig. Inalis niya ito at ngumiti. Inilagay niya ito muli upang makatiyak. Inalis niya ito muli at ngumiti. “Magandang balita, Jackie. Magaling ka na!” sabi ni Mama. “Mabisa ang gamot.” Tumingin kami ni Lola Itang sa isa’t isa at ngumiti. Alam naming hindi lamang ang gamot ang mabisa! Malaking bahagi nito ang pagmamahal ni Lola Itang… at ng maraming mahiwagang kakanin mula sa kaniyang pambihirang kusina."
Hating Kapatid.txt,1,﻿"Sabay kami ni Kuyang umuuwi galing eskuwela. Laging may masarap na meryendang naghihintay sa amin. Sa araw na ito, bibingkang bagong bili ni Nanay ang meryenda. Ang sarap! Pagkahalik sa aming dalawa, pinaupo kami ni Nanay sa kusina. “Ikaw na ang bahalang maghati ng pagkain,” sabi niya kay Kuya. “At tandaan mo, hating kapatid.” Nakahati na sa apat ang bibingka. Tatlong piraso ang kinuha ni Kuya at ang natitira’y sa akin na. “Mas malaki ako, kaya mas gutom ako. Kailangan mas marami sa akin.” Mas malaki nga siya sa akin, kaya hindi na ako umalma. Minsan, nagprito si Nanay ng saging. Tinulungan ko siyang hatiin sa gitna ang apat na saging na saba bago lutuin. May walong piraso. Pagkalabas ni Nanay sa kusina, kumuha agad si Kuya ng anim. “O, hating kapatid,” ang sabi pa niya sa akin. Ganoon din noong nag-uwi si Tatay ng paborito naming buko pie. Noong gumawa si Nanay ng keyk. At noong ang meryenda namin ay sandosenang maliliit na puto. Kung may magbibigay sa amin ng isang bundok ng kendi, siguro dalawa o tatlo lang ang makukuha ko. Buti pa ang kaklase kong si Dina. Wala siyang kapatid. Wala siyang kahati sa kahit ano. Kung gugustuhin niya, puwede siyang kumain ng buong bibingka o buko pie o keyk! Pero noong isang araw, walang pagkain si Dina. Nakalimutan niya ang baon niya. “Gusto mo ng kalahati ng sandwich ko?” tanong ko. Maingat kong hinati ang sandwich ko, at ibinigay ko sa kaniya ang kalahati. “Ang ingat mong maghati. Mukhang hating kapatid,” sabi ni Dina. “Hindi ha, pareho lang ang laki,” sagot ko. Hindi yata alam ni Dina ang ibig sabihin ng hating kapatid. Inimbitahan ako ni Dina na minsa’y magpunta sa bahay nila. “Wala akong kalaro sa amin,” sabi niya. Masaya kaming naglaro ng piko sa kanila. Pagdating ng tatay niya, may dala siyang mamon para kay Dina. “Sori, hindi ko alam na may bisita ka, anak. Hati na lang kayo sa pasalubong ko,” sabi ng tatay niya. “Ikaw na ang maghati. Hating kapatid,” sabi ni Dina. Mukhang alam na niya kung ano’ng ibig sabihin! Pero paano kaya ang hating kapatid sa aming dalawa? Pareho lang ang edad namin, pareho ang tangkad (mataba lang siya nang kaunti). “Ayokong gawing hating kapatid,” sabi ko. “Magkaibigan tayo. Gawin na lang nating hating kaibigan.” Napatawa si Dina. “Hating kaibigan? Ano 'yon? Ganito na lang, hatiin mo 'yung mamon tapos pipiliin ko ang pirasong kukunin ko.” Nanginginig ang mga kamay ko habang hinahati ang mamon sa dalawa. “Ayokong gawing hating kapatid,” sabi ko. “Magkaibigan tayo. Gawin na lang nating hating kaibigan.” Napatawa si Dina. “Hating kaibigan? Ano 'yon? Ganito na lang, hatiin mo 'yung mamon tapos pipiliin ko ang pirasong kukunin ko.” Nanginginig ang mga kamay ko habang hinahati ang mamon sa dalawa. Tiningnan ni Dina ang dalawang piraso. “Mukhang pareho lang ang laki. Pareho lang pala ang hating kapatid at hating kaibigan,” sabi niya. Dumating naman ang nanay ni Dina. “Nagmeryenda na ba kayo?” Tanong nito habang inilalabas ang pasalubong naman niya—sapin-sapin! Kailangan ko nang umuwi, pero binigyan niya ako ng isang maliit na bilao ng sapin-sapin. Wala pa si Tatay pagdating ko sa bahay. Nagluluto naman si Nanay. Mukhang gutom na si Kuya dahil nakabantay na siya sa mesa. Inilagay ko sa gitna ang bigay sa akin na sapin-sapin. “Hati tayo,” sabi ko. Kumuha ako ng kutsilyo at hinati ko sa dalawa. Tapos hinati ko ulit sa gitna. “Ito, Kuya.” Binigyan ko siya ng isang piraso. “Sabi ng kaibigan kong si Dina, ganito ang hating kapatid.” Bumilog ang mata ni Kuya, at pagkatapos ay parang namula ang kaniyang mukha. “Tama ang sabi ng kaibigan mo, ganiyan nga ang hating kapatid,” imik niya. Lumiit ang boses niya. Pakiramdam ko, ako ang mas malaki at nakatatanda. “Pero ngayon, siguro dapat hating pamilya tayo,” sabi ko. Itinabi ko ang isang piraso. “Para kay Nanay ‘to.” “At ang isang piraso naman ay para kay Tatay,” dagdag ni Kuya. Tuwang-tuwa ako dahil natikman naming lahat ang uwi kong sapin-sapin. Napasaya ko ang buo kong pamilya."
Isang Mayang Uhaw.txt,1,﻿"May isang basong tubig at limang ibon na uhaw na uhaw. Unang uminom si Lawin at nabawasan ang tubig sa baso. Pangalawang uminom si Kalaw at nabawasan pa ang tubig sa baso. Pangatlong uminom si Tagak at nabawasan pa ang tubig sa baso. Pang-apat na uminom si Tikling at nabawasan pa ang tubig sa baso. Panlimang iinom si Maya pero kakaunti na ang tubig sa baso. Maliit si Maya. Maikli ang kaniyang tuka. Mataas ang baso at mababa ang tubig sa loob. Paano makaiinom si Maya ng tubig sa baso? Kumuha siya ng limang bato. Inihulog niya ang unang bato at tumaas ang tubig sa baso. Inihulog niya ang ikalawang bato at tumaas pa ang tubig sa baso. Inihulog niya ang ikatlong bato at tumaas pa ang tubig sa baso. Inihulog niya ang ikaapat na bato at tumaas pa ang tubig sa baso. Inihulog pa niya ang ikalimang bato. Halos umapaw na ang tubig sa baso. Sa wakas, nakainom din si Maya."
Isang Taon na si Beth.txt,1,﻿"Isang taon na si Beth. Maraming kailangang ihanda. May kainan mamaya. Isang damit para kay Beth. Isang lasong maliit. Isang mesang mahaba. Dito kakain ang mga bata. Isang silya sa bawat bisita. Isang lobo sa bawat batang dadalo. Isang baso na katerno ng plato. Isang tasa para sa sorbetes. Nagdatingan ang mga bisita. May dalang regalo bawat isa. Isang sasakyan ang huminto. Isang cake ang dala ni Tatay. Isang kandila ang hinipan ni Beth. Isang taon na ang asong mabait."
Kain Kumain Kinain.fil.txt,1,﻿"Natisod ni Islaw ang batong may lumot. Mula sa batong gumugulong at lumubog, ang lumot ay lumutang-lutang. May kiti-kiting nakatanaw. Kinain ng kiti-kiti ang lumot. May munting hipong sumulpot. Ang kiti-kiti’y kaniyang nilulon. Nakatulog sa busog ang hipon. May dalag palang nanunubok. Kinain ng dalag ang hipong natutulog. Bumigat ang tiyan ng dalag, kaya hindi nakaiwas sa lambat."
Kayo ba ang Nanay Ko.txt,1,﻿"“Nasaan ang nanay ko?” Naglakad si Bibe. Nasalubong niya si Manok. “Kayo ba ang nanay ko?” tanong ni Bibe. “Hindi ako ang nanay mo,” sagot ni Manok. Nasalubong niya si Pabo. “Kayo ba ang nanay ko?” tanong ni Bibe. “Hindi ako ang nanay mo,” sagot ni Pabo. Nasalubong niya si Paboreal. “Kayo ba ang nanay ko?” tanong ni Bibe. “Hindi ako ang nanay mo,” sagot ni Paboreal. Nasalubong niya si Pugo. “Kayo ba ang nanay ko?” tanong ni Bibe. “Hindi ako ang nanay mo,” sagot ni Pugo. Nasalubong niya si Itik. “Kayo ba ang nanay ko?” tanong ni Bibe. “Hindi ako ang nanay mo,” sagot ni Itik. Nasalubong niya si Gansa. “Kayo ba ang nanay ko?” tanong ni Bibe. “Hindi ako ang nanay mo,” sagot ni Gansa. Nasalubong niya si Tagak. “Kayo ba ang nanay ko?” tanong ni Bibe. “Hindi ako ang nanay mo,” sagot ni Tagak. “Kwaak! Kwaak!” ang sabi ng tinig. Napalingon si Bibe. Nakita niya si Inahing Bibe kasama ang mga kapatid niyang bibe. “Kayo ba ang nanay ko?” tanong ni Bibe. “Oo, ako ang nanay mo,” sagot ni Inahing Bibe. Masayang lumangoy si Bibe."
Kung Dalawa Kami.fil.txt,1,﻿"Noong ako pa lang ang anak, ang gusto ko’y naibibigay nilang lahat. Nang sumunod sa akin si Mila, ang gusto nami’y naibibigay din nila. Nang sumunod agad si Danilo, si Ama’y nagsimulang magkamot ng ulo. Nang madagdag pa si Lucas, si Ina’y nagsimulang mangayayat. Nang isilang pa si Norma, kumayod nang husto si Ama. Nang kabuntisan ni Ina kay Carmen, naging problema ang pagkain. Nang iluwal sa ospital si Perla, nahinto kami sa pag-aaral ni Mila. Nag-iba ang ugali ni Ina. Nag-iba ang itsura ni Ama. Kulang kami ng damit. Kulang kami ng higaan. At akong pitong taong gulang, agad nasabak sa hanapbuhay. “Kung dalawa kami,” naisip ko. “Pamilya nami’y di magkakaganito.”"
Limang Munting Isda.fil.txt,1,﻿"Limang bulang likha Ng limang munting isda Limang basyong lata at limang sugpo. Limang berdeng dahon at limang page. Limang lungga at limang alimango. Limang halamang-dagat at limang igat. Limang pirasong bakal at limang talaba. Limang batong-buhay at limang pugita. Limang barkong sira at limang balyena. Limang bangka at limang bata. Limang isda at limang bulate. Limang sinulid at limang alon. Limang munting isda, Nakaligtas sa mga bata."
Madyik Banig.fil.txt,1,﻿"Isang gabing tahimik at malamig Anung sarap matulog sa banig! Maagang natulog at madaling nahimbing si Fidel at nanaginip. Parang umaangat ang kanyang banig. “Madyik Banig! Madyik Banig! lipad mo ako sa buong daigdig!” Lumipad sila sa ibabaw ng simbahan. Lumipad sila sa siyudad na puro ilaw. Sumisid sila sa dagat. Namasyal sa pugad ng mga hayop sa gubat. Naglakbay sa puro yelong lupain. Naglakbay sa lupaing puro buhangin. Nagbiyahe sa Silangan. Nagbiyahe sa Kanluran. At umuwi sila bago siya gisingin. Maaga ring natulog si Karen."
Mag-ehersisyo Tayo!.fil.txt,1,﻿"Handa na ba kayong mag-ehersisyo? Sumunod sa pagbilang mula sa isa hanggang walo. Isa, dalawa, Tayo’y magmartsa. Tatlo, apat, kamay sa harap, kamay sa itaas. Lima, anim, Magpakendeng-kendeng. Pito, walo, Ikiling sa kanan at kaliwa ang ulo. Walo, pito Tumalon-talon, lumukso-lukso. Anim, lima, Abutin ang paa. Apat, tatlo, Bilisan ang takbo. Dalawa, isa, Lumakad muna. Isa, dalawa, tatlo, apat, Itaas-ibaba ang mga balikat. Lima, anim, pito, walo, Isuntok ang kamao, iwasiwas ang braso. Walo, pito, anim, lima. Lumiyad-liyad, habang humihinga. Apat, tatlo, dalawa, isa, Maupo at tumayo at tumigil muna."
Marios Special Day.txt,1,﻿"Espesyal ang araw na ito para kay Mario. Matapos mananghalian, pupunta sila sa zoo nina Nanay at Tatay. Mahilig sa hayop si Mario. Tumunog na ang orasan. Oras na para gisingin sina Nanay at Tatay. Sumilip siya sa kuwarto ng mga magulang niya para malaman kung gising na sila. “Ang aga mo ngayon, Mario!” wika ni Nanay. Hindi makapaniwala si Mario sa nakita niya. Sa loob ng kuwarto ay mayroong elepante at tigre. “Mag-agahan na tayo.” sabi ni Tatay. Masayang kumain si Mario ng pancake. May giraffe at na pawikan sa ibabaw ng mesa sa kusina. “Pakipasa ang syrup,” bulong niya sa giraffe sa kaniyang tabi. Pagkatapos ng agahan, tumungo si Mario sa sala para magpahinga. Sumiksik siya sa pagitan ng baboy sa sofa at binasahan sila ng kuwento. na matsing ang nakibasa. “Mario, oras na para maligo!” tawag ni Nanay. Patakbong umakyat ng hagdan si Mario papunta sa banyo. Ang saya! Ngayon lang siya naligo kasama ang bibe at isda! Pagkaligo, tinulungan siya ni Nanay magbihis. Nginitian ni Mario ang aso at pusa sa kuwarto. “Saan ko ba nailagay ‘yung isang medyas?” pagtataka ni Nanay. Pumunta si Mario sa silid kainan para tulungan si Tatay maghanda ng tanghalian. Pambihira! Napaliligiran sila ng mga hayop! “Sabik ka na bang pumunta sa zoo?” tanong ni Tatay kay Mario. Tumingin si Mario sa mga hayop sa kanilang paligid at tumawa. Tunay na espesyal nga ang araw na ito!"
Matandang Matabang Pusa.fil.txt,1,﻿"Ano ba ang magagawa ng isang matandang matabang pusa? Mabagal at lampa ni hindi makadakma ng payat na daga. Madalas madulas, madalas madapa; madaling manlambot, madaling mag-antok; masamang magulat kapag natutulog; masamang mabilad sa hamog. Ano ba ang magagawa ng isang matandang matabang pusa kundi… magbasa, magbasa ng mahuhusay na libro mag-isip, patalasin ang ulo mag-ipon ng talino habang humahaba, kumakapal ang balahibo at kung hatinggabi mangarap lumipad, manood ng mundo sa piling ng marurunong na kuwago hanggang bumalik si Pebo."
Naaay! Taaay!.txt,1,﻿"‘Nay, puwede pong maglaro sa labas? Puwede pong hipan ninyo ang sugat ko? ‘Tay, puwede pong kumain ng puro matatamis? ‘Tay, puwede pong kumain ng puro matatamis? Puwede pong maalis na ang sakit ng ngipin ko? ‘Nay, puwede pong maligo sa ulan? Pu-pu-we-de po hu-mi-ngiiiii-i-i-i ng tu-wal-ya-ya-ya nang hin-di a-a-a-ko ma-la-mi-gan? ‘Tay, puwede pong huwag pumasok sa paaralan? May field trip pala kami— puwede pong magpahatid na lang? ‘Nay, puwede pong manood ng TV ngayong gabi? Puwede pong tabi tayo? ‘Tay, puwede pong di maligo? ‘Tay, puwede pong paliguan ninyo ako? ‘Tay, puwede pong bumili ng isa pang laruan? Puwede pong pagkain na lang? ’Nay, puwede pong sitsirya na lang? Ay, gulay na naman... ’Nay, puwede pong humingi ng kanin at ulam? Nay, puwede pong paborito kong damit ‘Nay, puwede pong labhan ninyo ang paborito kong damit? ay isuot paulit-ulit? puwede pong iwanang nakakalat ang aking gamit? Puwede n’yo po ba akong tulungang magpulot at magligpit? ‘Nay, puwede po ba magtakbuhan sa loob ng bahay? Puwede po bang maidikit ang nabasag kong larawan? puwede po ba kayong mapagod sa pag-aaruga? Puwede po ba sa inyong pagtanda, ako naman ang sa inyo’y mag-alaga?"
Papas House Mamas House.txt,1,﻿"Si Ana, si Bianca, at ako ay may dalawang bahay. Nariyan ang bahay ni Papa. Nariyan din ang bahay ni Mama. Tuwing Lunes, Martes, Miyerkoles, at Huwebes, nakatira kami sa bahay ni Mama. Tuwing Biyernes, Sabado, at Linggo naman, nakatira kami sa bahay ni Papa. Gusto ko kapag nasa bahay ako ni Papa. Naglalaro kami ng mga tren at eroplano ko. Kumakain kami ng pizza, hotdog, ice cream, at mami. Tinutulungan din namin siyang kainin ang kaniyang kanin at pork chops. Gusto ko rin kapag nasa bahay ako ni Mama. Nagdodrowing kami ng mga bulaklak at bahaghari. Kumakain pa rin kami ng pizza, hotdog, ice cream, at mami. Tapos, tinutulungan namin siyang ubusin ang kaniyang ensalada at pasta. Sa bahay ni Papa, mayroon kaming oras para sa lahat— oras ng pagtulog, oras ng paggising, oras ng pagkain, oras ng pag-aaral, at oras ng paglalaro. Marami kaming dapat sundin sa bahay ni Papa. Di ko maalaala lahat. Ang alam ko lang, dapat lahat ay nasa tamang lugar. At saka lahat dapat gawin sa takdang oras. Sa bahay ni Mama, may oras din kami para sa lahat. Pero bahala kami kung paano namin ito gagamitin. Puwede kaming matulog nang maaga, puwede ring hindi. Puwede kaming kumain nang marami o kaunti. Nag-aaral kami kung kailangan at naglalaro hangga’t gusto namin. Dalawa lang ang kailangang sundin sa bahay ni Mama: “Magsabi ng totoo.” at “Linisin ang sariling kalat.” Pero minsan, napapagod akong magpabalik-balik. Naguguluhan din ako. May mga damit at laruan ako sa bahay ni Papa. May mga damit at laruan ako sa bahay ni Mama. Madalas nakalilimot ako: nasa bahay ba ni Mama ang pulang shirt at tren ko? Na kay Papa ba ang mga kahel kong medyas at gamit pampinta? Minsan, nalulungkot din ako. 'Yung mga papa at mama ng mga kaibigan ko, kasama nila sa iisang bahay. Bakit sina Papa at Mama ko hindi ganoon? Isang araw, tinanong ko si Papa, “Papa, bakit hindi tayo magkakasama nina Mama sa iisang bahay?” Ang sagot ni Papa, “Sa palagay mo ba, anak, maaaring maglakbay nang magkasama ang mga tren at mga eroplano?” Ang sabi ko naman, “Umm … hindi siguro. Sa lupa naglalakbay ang mga tren at sa langit naman ang mga eroplano.” Ngumiti si Papa at tinapik ako sa ulo. Kinabukasan, tinanong ko naman si Mama. “Mama, bakit hindi tayo magkakasama nina Papa sa iisang bahay?” Kinuha ni Mama ang mga pintura ko. “Paghaluin natin ang puti at ang dilaw. Anong kulay ang lalabas?” Yuck! Kakulay ng poo-poo ni Bianca ang lumabas! Sunod naming ipinaghalo ang itim at ang lungtian. Yuck! Kakulay naman ng poo-poo ni Ana! Sabi ko, “Ma, may mga kulay na hindi pala maganda pag ipinaghalo, ’no?” Niyakap ako ni Mama nang mahigpit. Noong ikaanim kong kaarawan, pumunta si Papa sa bahay ni Mama. Gumawa ng mga lobo at ng karatulang may nakasulat na “Maligayang Kaarawan!” sina Papa at Ana. Ginawan ako nina Mama at Bianca ng paborito kong chocolate cake na may strawberry sa ibabaw. Isa-isang dumating ang mga pinsan ko. Isa-isang dumating ang mga kaibigan ko. Nang dumating na ang lahat ng mga bisita, nagsimula na ang salusalo. Pinaligiran nila ako at kinantahan ng “Maligayang Bati.” Tinulungan ako ni Papa na hatiin ang cake. Binigyan ni Mama ng cake ang lahat ng mga bisita ko. Naglaro kami at nagsaya nang husto! Si Ana, si Bianca, at ako ay may dalawang bahay. Nariyan ang bahay ni Papa. Nariyan din ang bahay ni Mama."
Pitong Puting Aso sa Tabi ng Poso.fil.txt,1,﻿"Pitong puting aso sa tabi ng poso, sa tapat ng punong mangga ni Pepito. At ang nakakatakot na pusa ni Pepito. Dumating ang pintor na pula ang korto. Pitong pulang aso sa tabi ng poso. Dumating ang isang galit na Barbero. Pitong kalbong aso sa tabi ng poso. Dumating ang Sastreng nakatira sa kanto. Pitong pulang asong may dilaw na laso sa nakalbong ulo. Dumating ang mga hilong Bumbero. Pitong asong asul sa tabi ng poso. Dumating ang kotseng sira ang tambutso. Pitong lilang aso sa tabi ng poso. Dumating ang ulan at tila babagyo. Pitong basang aso sa tabi ng poso. Dumating ang isang pagod na Kartero. Pitong selyong berde sa noo ng pitong puting basang aso. Dumating ang isang Tinderong mestiso. Pitong munting kahel sa bibig ng aso. Dumating ang isang kubang Hardinero. Pitong bukang rosas sa bibig ng aso. Dumating ang Pulis, pito ang silbato. Pitong puting kabo’t basang aso na may pitong lasong dilaw sa ulo, may pitong selyong berde sa noo, at may pitong munting kahel at pitong bukang rosas sa bibig ay mabilis na tumakbo."
Sampung Gamugamo.fil.txt,1,﻿"Nang hindi marating ang sampung bituing kumukutikutitap, sampung gamugamo’y naghanap ng ibang ningas. Nakakita sila ng sampung ningas sa siyudad. Ang nakita pala nila’y sampung ilaw-dagitab. Nakakita sila ng sampung ningas sa dagat. Ang nakita pala pala nila’y sampung sigarilyo ng magdaragat. Nakakita sila ng sampung ningas sa puno ng dayap. Ang nakita pala nila’y sampung alitaptap. Hanggang makakita sila ng dampang may sampung sinag na naglalagos sa dingding na may sampung butas. Salamat at sa sampung butiki, sila’y nakaiwas. Ang sampung gamugamo sumugba sa ningas. umuwing pagod na pagod at pawang may sugat."
Si Aling Oktopoda.txt,1,Bukod sa isang pugitang may walong galamay, si Aling Oktopoda ay may walong panganay. Pero bilang inang-pugita, tamad at pabaya si Aling Oktopoda. Pag nawili, araw-gabi siya na kasugal ng mga pugitang amiga. Kapag umuwi naman ng bahay, tulog na tulog buong araw. Kaya ang walong munting pugita ang nagtatrabaho kahit bata pa. Sila ring walo ang naghahanap ng pagkain nilang mag-anak. Minsan, ang munting si Walo, biglang napalayo sa grupo. Hinanap ng pitong kapatid si Walo. Pero talagang napalayo ito. Agad silang umuwi at nagsumbong kay Aling Oktopoda na kagigising lang noon. Siyempre, si Aling Oktopoda ay kinabahan at dagling ginalugad ang karagatan. Isinama pa ang walong kaibigang tapat para may katulong siya sa paghahanap. At laking gulat ng walong pugita nang si Waloy makitang hinahabol ng walong barakuda. Agad binomba ng tinta ni Aling Oktopoda ang dalawang nauuna sa walong barakuda. Pinaspasan naman ng mga kaibigang pugita ang natira sa walong barakuda. Mula noon, tumigil si Aling Oktopoda sa pagsusugal at paglalakwatsa. Araw-gabi, ang walong munting pugita ang tangi at laging laman ng kaniyang mata.
Si Daginding.txt,1,Matagal nang gusto ng mga daga ang buwang mabilog. Pagkat sa kanila, itoy keso de-bolang gawa ng Diyos. Matagal nang pangarap ng bawat daga na malaglag ang buwan. Upang may makain silang masarap na keso araw-araw. Kayat nang ang buwan ay hindi malaglag, maraming umisip na itoy maakyat at mapitas. Pangarap din ni Daginding na ang buwan ay marating. Kaya siyay nagsaliksik at nagbasa. Nagbasa, nagsaliksik, nagbasa. Gagawa ako ng sasakyan, sabi niya, kaya sa buwan ay ako ang mauuna. Araw-gabi, ginawa ni Daginding ang plano. Nang mayari ang plano, araw-gabing trabaho. Araw-gabi, pukpok siya nang pukpok. Araw-gabi, kalikot siya nang kalikot. At parang panaginip, nayari ang raketsip. Ibinalita niya sa lahat ang kaniyang pag-alis. Inimbita niya ang buong bayan para siya saksihan, pero tatatlong bubuwit ang dumalaw. Pag-andar ng kaniyang raketsip, dumagundong ang buong paligid. Nagising ang lahat at nagulat sa lakas ng ugong at siklab. Mabilis na umimbulog ang sasakyan, sakay si Daginding patungong buwan. Sa bilis ng sasakyan, nahilo si Daginding. Kaya pagdilat niya, akalay hilo pa rin dahil sa maraming nakitang bituing maningning. Pag-ikot sa buwan, nagulat si Daginding; biglang lumiliwanag, biglang dumidilim. Pagliwanag, pakiramdam niyay umiinit. Pagdilim naman, biglang-biglang lumalamig. Paglanding sa buwan, agad siyang bumaba, sa paligid ng buwan ay masayang luminga-linga. Totoo nga pala! sigaw niyang buong saya. Ang buwan nga palay bundok ng keso de-bola! Dumampot siya ng isang piraso at kinagat. Nagulat siya nang ang kinagat ay matigas. Bato! Bato! Puro bato, walang keso! Naisip niya, Buwan palay puro bato! Mabilis na sumakay siya uli. At dali-daling sa daigdig ay umuwi. Pero pagdating sa lupa ni Daginding, walang maniwalang sa buwan siya galing. At sabihin man niyang ang buwan ay bato, ang tingin pa rin ng lahat, itoy masarap na keso.
Si Martin ang Lawing Malabo ang Paningin.fil.txt,1,Dumating si Martin. Takot na nagtakbuhan ang isang kawang sisiw. Nagtago ang mga sisiw sa kulumpon ng talahib. Meron siyang nasulyapan. Isang kawang sisiw sa kanyang palagay. Kumpol ng lansones nang kanyang lapitan. Luminga-linga si Martin. May nakita siya: palagay niyay isang kawang sisiw. Lumipad siya at pikit-mayang bumaba. Nauntog tuloy siya sa salansan ng kahoy. Ang nakita pala niyay isang buwig ng saging. Lumigid sa pumpon ng gumamela si Martin. Nagpahinga sa isang tambak na buhangin. Pumasok siya sa kamalig. Lumapag sa isang tumpok na kagamitang-bukid. Nang makita ng may-ari si Martin, agad itong pinukol ng isang bigkis ng tingting! Nang wala na si Martin, lumabas sa taguan ang isang kawang sisiw.
Si Pilong Patago-tago.txt,1,﻿"Pilo? Pilo! Saan ka ba nagtatago? Pilo? Pilo! Pumasok ka na sa bahay. Maligo ka na, anak. Kanina ka pa naglalaro sa labas. Bulaga! 'Nay, di n’yo alam nandito lang ako! Nakatayo ako nang tuwid sa likod ng poste! Ahahahaha-hwahahahaha!!! Pilo? Pilo! Saan ka ba naroon? Pilo? Pilo! Gutom na ang alagang isda mo. Halika, Pilo, pakainin mo na ito. Papasok na ako sa opisina.” Bulaga! 'Tay, di po n’yo 'ko nakita, 'no? Nandito lang po ako sa ituktok ng aparador. Ahahahaha-hwahahahaha!!! Pilo? Pilo! Saan ka na naman nagsuot? Pilo? Pilo! Lumabas ka na! Malamig na ang tanghalian mo. Kanina pa 'to nakahain sa mesa.” Bulaga! Ate Bebeng, di mo 'ko nakita, 'no? Narito lang ako sa loob ng tambak na labada! Ahahahaha-hwahahahaha!!! Pilo? Pilo! Nasaan ka ba talaga? Pilo? Pilo! Kailangan na nating umalis. Nariyan na ang traysikel sa baba. Sige ka, mahuhuli na naman tayo sa eskuwela.” Bulaga! Kuya Rey, di mo 'ko nakita, 'no? Nandito lang ako sa gilid ng kama! Ahahahaha-hwahahahaha!!! Pilo? Pilo! alis na tayo, anak. Pilo? Pilo! Bibili pa tayo ng pantalon mo.” Bulaga! Di ninyo 'ko nakita, 'no? Nakasiksik lang ako sa gitna ng aking mga laruan! Ahahahaha-hwahahahaha!!! Pilo? Pilo! Nakapili na ako ng pantalon mo. Pilo? Pilo! Halika na, isukat mo kung kasya ito. Pilo? Pilo! Nasaan ka ba talaga? Pilo? Pilo! Nag-aalala na ako.” Bakit kaya di pa rin ako nakikita ni Inay? Ang tagal ko nang naghihintay. Nakangangalay! Isang oras na yata akong nakayuko. Sige na nga, lalabas na ako. “Inay?” Inaaayyy!!! Bulaga! Pilo, nandito na si Inay. Akala mo, di kita makikita, 'no?” “Tahan na, anak.”"
Si Wako.txt,1,Ibang-iba si Wako sa lahat ng kuwago. Nauupo sa sanga ang mga kuwago. Nagbibitin sa sanga si Wako. Natutulog kung araw ang mga kuwago. Naglalaro kung araw si Wako. Daga at insekto ang pagkain ng mga kuwago. Kendi at sopdrinks ang gusto ni Wako. Mahilig magbasa ang mga kuwago. Natutulog sa klase si Wako. Madalas mapagalitan ng titser si Wako. Madalas isumbong sa Nanay na si Wakoy bobo. Minsan, naglakwatsa si Wako. Isang aso ang kinalaro ni Wako. Pero hinabol siya ng kagat ng aso. Isang kabayo ang sinakyan ni Wako. Pero sinipa siya ng kabayo. Umuwi si Wako. Ginamot siya ng Nanay habang sinasabing, Bakit ka makikipaglaro sa aso at kabayo? talagang iba ka nga sa lahat ng kuwago! Nang maglagi sa bahay si Wako, kumain naman nang husto. Kaya naempatso. Nang gumaling, nangako sa Nanay si Wako. Nangako siyang mag-aaral at magbabago. Natutulog si Wako tulad ng ibang kuwago. Sa klasey laging aktibo. Kahit nasa bahay ay nagbabasa si Wako. Kaya ang kuwagong pilyo ay lumaking matalino.
Aginaldo.fil,2,﻿"ANG AGINALDO NI BERTING Bukas ay Pasko na. Sabik na si Berting. Ano’ng aginaldo kaya ang tatanggapin? Bukas ay Pasko na. Pero ama niya’y kayod sa pabrika. Mahirap lang sila. Bukas ay Pasko na. Pero naglalaba ang ina ni Berting. Mahirap lang sila. Ano naman kaya ang dapat hilingin? Baril na kaparis ng koboy sa komiks? Pero naisip niya: “Baril ay maingay. At nakasasakit pag may tinamaan.” Baka mas mainam ang magandang damit Para may kapalit ang suot na punit. Pero naisip niya: “Damit ay aanhin? Wala namang parti o pistang darating. Damit na may punit, masusulsihan din.” Mahirap lang sila. Bukas ay Pasko na. Maghapong abala ang isip ni Berting sa hihilingin n’ya. Pero naisip n’ya: “Aanhin ang bola, kendi, at laruan?” Mahirap lang sila. Nang hatinggabi na, ama ay wala pa. Ang tanong ni Berting, “Nasaan si Ama?” Ang sagot ni Ina, “Nasa sa pabrika. May obertaym sila.” Nag-isip si Berting at saka nagsabi: “Kahit wala akong bagong aginaldo, Basta’t lagi lamang sama-sama tayo’y Masaya ang Pasko.” ANG PASKO AY PAROL Ang Pasko ay lamig ng simoy-Disyembre, May bango ng palay at hinog na ani. Sapagkat bakasyon, bukas walang pasok, masarap matulog na balot ng kumot. “Bangon at magbihis!” ang utos ng ina. Tawag ng kampana, “Halina, magsimba!” Pasko’y simbang-gabi kahit inaantok bilang pasasalamat sa buti ng Diyos. Pero itong Pasko’y suman, puto-bumbong, bibingka’t salabat sa busog at gutom. Kahit inaantok, puso’y sumisigla basta’t may meryenda paglabas sa misa. Ang Pasko ay parol sa bintana’t pinto, masaya ang bati sa kulay at anyo; habang naglalaro sa pagkakasabit, parang sinasabing, “Ang Pasko’y pag-ibig.” Ang Pasko ay belen na itinatanghal ang sanggol na Hesus sa isang sabsaban. Sagisag ng Pasko ay pista ng bata At mahal ng Diyos ang pobre at dukha. Ang Pasko ay karoling at pananapatan sa saliw ng balde’t kuleleng na tansan. Kahit sintunado ang kanta at tugtog, sa ngalan ng Pasko, libreng mangalantog. Pasko’y notse b’wena ng adobo, litson, At pagkaing tambak minsan isang taon. Pag hindi napigil ng kamay ang bibig puputok ang tiyan sa sobrang paghatset. Siyempre, di kompleto ang diwa ng Pasko Kung walang laruan at ibang regalo. Kaya raw may ninong kapag nagbibinyag, Nang may aginaldo kaming inaanak. At higit sa lahat, ang Pasko’y okasyon para ang pamilya’y muling magkatipon. Sina Ate at Kuya’y tiyak paparito; Lahat sama-sama pagdating ng Pasko. KURIPOT ANG NINONG KO Nang binyagan si Arturo, galante rin ang ninong ko. Bukod sa limampung piso, nagbigay rin ng regalo. Nang binyagan ako, galante ang Ninong ko. Bukod sa limampung piso, may bigay pang regalo. Naging popular ang Ninong ko, naging kumpare ng buong baryo. Pag sumapit ang Pasko, galante ang Ninong ko. Ang bigay na aginaldo: Malulutong na sampung piso. Pero pagsapit ng ibang Pasko, ang sampu’y naging piso; Ang piso ay naging singko. Kuripot ang ninong ko. nagtatago pa kung Pasko. Kaya ngayong Pasko, walang ibig magmano sa Ninong ko. Ako tuloy ang sumolo sa kaniyang aginaldo."
Alamat ng Ampalaya ,2,"Noong araw, sa bayan ng Sariwa naninirahan ang lahat ng uri ng gulay. Dito makikitang naghahabulan sina Labanos at Mustasa. Nagpapatintero rin sina Bawang, Sibuyas, Upo, at Patola. Nagtataguan sina Singkamas, Talong, at Luya, habang nagluluksong-baka sina Kamatis at Kalabasa. Isang araw, umusbong ang isang kakaibang gulay. Siya’y si Ampalaya. Maputlang-maputla ang kulay ng balat niya at sa kahit anong lasa’y salat siyang talaga! I sang araw, umusbong ang isang kakaibang gulay. Siya’y si Ampalaya. Maputlang-maputla ang kulay ng balat niya at sa kahit anong lasa’y salat siyang talaga! Dahil dito, unti-unting pumulupot ang mabalahibong inggit sa katawan ni Ampalaya. Naging bugnutin siya at mainitin ang ulo. Lahat ng gulay na lumapit sa balag niya ay binubulyawan niya. D ahil dito, unti-unting pumulupot ang mabalahibong inggit sa katawan ni Ampalaya. Naging bugnutin siya at mainitin ang ulo. Lahat ng gulay na lumapit sa balag niya ay binubulyawan niya. “'Wag kayong lumapit sa akin! Hindi ko kayo kailangan! Layas!” Dahil dito, nilayuan tuloy siya ng lahat ng gulay sa bayan ng Sariwa. Isang maalinsangang gabi, isang maitim na balak ang namulaklak sa utak ni Ampalaya. “Kailangang magkaroon din ako ng lasa, kulay, at ganda tulad ng ibang mga gulay!” bulong ni Ampalaya sa sarili. Habang nananaginip ang mga gulay, isinagawa ni Ampalaya ang kaniyang balak. Dahan-dahan, gumapang siya papalapit sa mga balag ng mga walang kamalay-malay na biktima. Sinunggaban niya ang tamis ni Kalabasa. Isinilid niya sa isang bayong ang asim ni Kamatis, pati na ang anghang ni Luya. Nakita rin niyang nakasampay sa bintana ang kaputian ni Labanos. Agad niya itong kinuha. Sinaklot din niya ang lilang balat ni Talong at ang lungtiang pisngi ni Mustasa. Ipinuslit din niya ang lutong ni Singkamas, ang manipis na balat ni Sibuyas, ang malasutlang kutis ni Kamatis, at maging ang gaspang ni Patola. “Ha-ha-ha-ha! Sa wakas! Nasa akin na ang lahat ng lasa, kulay, at ganda! Siguradong kaiinggitan ako ng lahat ng gulay!” sabi ni Ampalaya sa sarili. Kinabukasan, umalingawngaw ang balita tungkol sa nakawang naganap. Nagtipon-tipon ang lahat ng gulay. Lumuwa ang mga mata ng lahat nang biglang dumating ang isang di-inaasahang bisita: isang dayuhang gulay. Iba’t iba ang kulay ng balat niya at kaya pa niyang mag-iba-iba ng lasa! Kahanga-hangang gulay talaga! Ngunit para kay Kamatis, kaduda-duda ang pagkagulay ng bisita. Kaya’t kinagabihan, tinipon niya ang mga kasamang gulay at sama-sama silang nanubok sa balag ng dayuhang gulay. Kitang-kita nila ang dayuhang gulay, nakaharap sa salamin, habang isa-isang hinuhubad ang mga lasa, kulay, at ganda mula sa katawan niya. Nagulat sila nang tumambad sa harap nila ang isang maputlang gulay: ang bugnuting si Ampalaya! Isinakdal sa harap ng Kalungti-lungtian, Kasari-sariwaan, Kasusta-sustansiyang Hukuman ng mga Gulay si Ampalaya. Dumating sa paglilitis ang lahat ng gulay sa bayan ng Sariwa. Nandoon din bilang hukom ang mga diwata ng Araw, Lupa, Tubig, at Hangin. “Hindi pa nililikha ang gulay na nagtataglay ng lahat ng lasa, kulay, at ganda ng Kalikasan!” sigaw ng diwata ng Araw. “Ikaw ay napatunayang nagkasala laban sa batas ng mga gulay at sa batas ng Kalikasan,” bulong ng diwata ng Lupa. “A-Ampalaya, ikaw ay parurusahan...” hikab ng diwata ng Tubig. “Bilang parusa, lahat ng ninakaw mong lasa, kulay, at ganda mula sa mga kasama mong gulay ay mapapasaiyo na,” ugong ng diwata ng Hangin. “Parusa ba iyon? Ano bang klaseng parusa 'yon?” buska ng bugnuting si Ampalaya. Pagkaraan ng paglilitis, nangako ang mga diwata na ibabalik nila ang mga lasa, kulay, at ganda ng mga gulay na ninakaw ni Ampalaya. At nang gabing iyon, may kagila-gilalas na nangyari kay Ampalaya. Nag-away ang lahat ng lasa, kulay, at gandang ninakaw ni Ampalaya sa loob ng katawan niya! Nang magsuntukan ang puti, lungtian, lila, dilaw, at iba pang kulay, nagmantsa ang madilim na lungtian sa kaniyang balat. Nang magsabunutan ang kinis at gaspang, lumabas ang kaniyang mga kulubot. At nang magsigawan ang tamis, asim, at anghang, lumitaw naman ang pait. Mula noon naging madilim na lungtian ang kulay ni Ampalaya. Naging kulubot ang balat niya. At naging mapait ang lasa niya. Ngayon, kahit masustansiyang gulay si Ampalaya, marami ang hindi nagkakagusto sa kaniya. Pero alam ninyo, nagsisi na si Ampalaya. Sa susunod ni’yo siyang makita sa inyong pinggan, subukan ni’yo siyang tikman at patawarin sa kaniyang mga kasalanan."
Alamat ng Palay,2,﻿ "Noong araw hindi nagtatanim ng halaman at hindi nag-aalaga ng hayop ang mga tao para may makain. Umaasa lamang sila sa kalikasan. Kaya tumitira sila kung saan may pagkain. May tumitira sa mga kuweba sa bundok at nabubuhay sa bungangkahoy at nahuhuling hayop. May tumitira sa tabing ilog at dagat at nabubuhay sa pangingisda. Tumitira sila sa isang lugar hanggang may makakain at humahanap ng ibang lugar pag wala nang makain. Kasama ng iba ang mag-asawang Banag at Danas sa paghahanap ng bagong lugar na matitirhan. Dati silang nakatira sa tabing-dagat. Ngunit sinira ng malakas na bagyo ang kanilang mga bahay sa tabing-dagat. Natatakot silang muling abutin ng bagyo. “Bakit lagi tayong lumilipat ng tirahan?” tanong ni Banag kay Danas. “Pagod na ako sa ganitong buhay. Hindi tuloy tayo magkaanak.” Gusto ni Banag na humiwalay sila sa iba at mamalagi sa isang magandang pook. “Gusto kong isilang doon ang ating anak.” Sinunod ni Danas ang hiling ng asawa. Pumili sila ng isang magandang pook sa bundok at doon nagtayo ng munting bahay. Tahimik ang napili nilang pook sa bundok at sagana sa prutas at hayop na makakain. May malinaw na batis sa malapit at maraming isdang nahuhuli si Danas. Ngunit biglang dumating ang tagtuyot. Matagal na hindi umulan at natuyo ang lupa. Namatay ang mga halaman at punongkahoy at nawala ang mga hayop at ibon. Namatay ang mga isda sa natuyong batis. Naghanap ng pagkain sa malayo si Danas ngunit malawak ang dumating na tagtuyot. Naglakad siya nang naglakad at nakarating sa kabilang bundok. Ngunit wala pa rin siyang makitang pagkain. Inabot ng matinding pagod si Danas sa gitna ng isang malapad na parang. Nahiga siya sa damuhan at nakatulog. Noon biglang humihip ang hangin at sumayaw at umawit ang mga damo. Nagising at nagulat si Danas. Pinakinggan ni Danas ang awit ng mga damo. “Kami ang pag-asa ng tao Danas. Pulutin mo ang aming mga bungang butil. Masarap na pagkain ang aming mga butil.” Noon napansin ni Danas ang mga uhay ng damo. Hitik sa mga gintong butil ang bawat uhay. Pumitas siya ng isang butil at kinagat. “Bayuhin mo ang aming mga butil para maalis ang gintong balat ” muling awit na masaya ng mga damo. “Iluto mo ang puting laman ng butil para lumambot at maging masarap na pagkain.” Pumitas ng maraming uhay si Danas hanggang mapuno ang kaniyang sisidlan at nagmamadaling umuwi kay Banag. “May pagkain na tayo ngayon ” tuwang-tuwang balita niya kay Banag. Tulad ng utos ng mga damo inalisan nila ng balat ang mga butil at iniluto bago kinain. Kinabukasan nagbalik sa parang si Danas. “Itanim mo ang aming butil ” awit ng mga damo. “Itanim mo sa lupang pinalambot ng ulan. Alagaan mo ang mga butil na tutubo. Tuwing mag-aani ka’y maglaan ka ng mga butil para muling itanim at alagaan. Matuto kang magsaka at mag-alaga ng halaman. Sa pagsasaka ka aasa ng ikabubuhay.” Biglang naramdaman ni Danas ang patak ng ulan. Nagdidilim ang langit nang tumingala siya. “Palay ang itawag mo sa iyong pananim ” awit ng mga damo na lalong sumigla ang pagsayaw pagbuhos ng malakas na ulan. “Ibalita mo sa ibang tao ang lahat. Ituro mo sa kanila ang pag-aalaga ng palay.” Sinunod ni Danas ang mga utos ng damo. Gumawa siya ng bukid sa paligid ng bahay at pinag-aralang mabuti ang pag-aalaga ng palay. Itinuro niya sa ibang tao ang natutuhan. Lumawak nang lumawak ang mga bukid na taniman at mula noon naging magsasaka ang mga tao. Hindi na rin sila palipat-lipat ng tirahan."
Ang Barumbadong Bus,2,﻿"Ako ang hari ng kalsada sabi niya. Takot ang lahat ng jeep at kotse sa kaniya. Sa daan ako ang tunay na bida! Walang kinatatakutan si Kas. Hindi siya takot sa jeep at sa kotse. Hindi rin siya takot sa taxi. Kahit sa pulis at sa pasahero hindi rin takot si Kas. Ang bilis-bilis ng takbo ni Kas kaya takot na takot ang mga pasahero. Para! Para-a-a-a! sabi nila. Pero humihinto lang si Kas kung saan at kailan niya gusto. Pagbaba ng mga pasahero nerbiyos na nerbiyos sila. Dahan-dahan lang ang takbo sabi nila kay Kas. Hindi sila pinansin ng barumbado. Kahit pulis ay walang magawa. Ayan na! Ayan na si Kaskasero! Unahan ang lahat sa pagtakbo para iwasan ang bus na barumbado. Talagang walang magawa ang lahat kay Kas. Kahit ilang ulit siyang pagsabihan talagang matigas ang ulo. Ako ang hari ng kalsada lagi niyang sinasabi. Gagawin ko ang lahat ng gusto ko! Kahit pulis ay walang magawa. Ayan na! Ayan na si Kaskasero! Unahan ang lahat sa pagtakbo para iwasan ang bus na barumbado. Talagang walang magawa ang lahat kay Kas. Kahit ilang ulit siyang pagsabihan talagang matigas ang ulo. Ako ang hari ng kalsada lagi niyang sinasabi. Gagawin ko ang lahat ng gusto ko! Walang pinakikinggan si Kas. Dahan-dahan lang Kaskasero sabi ng mga halaman sa daan. Binugahan lang sila ng usok ni Kas saka nagtatawang humarurot nang husto. Inubo nang inubo ang mga halaman. Pero hindi man lang lumingon si Kaskasero. Sa loob-loob niya: 'Yan ang mabuti sa pakialamero. At muli siyang kumaripas ng takbo. Minsa’y kinausap siya ni Ulap. 'Wag ka namang buga nang buga ng usok. Nangitim pati ilong ni Ulap. Sa dumi ng usok muntik na siyang maiyak. Salbahe talaga si Kaskasero! Siya ay bus na walang modo. Kahit ang araw at ang buwan ay walang nagawa kay Kas. Wala siyang pinakikinggan kahit na sino. Ako ang hari ng kalsada ang katwiran niya. Magagawa ko kahit ano’ng gusto ko! Isang araw naglasing si Kas. Glug-glug-glug-glug. Inom nang inom si Kas. Glug-glug-glug-glug. Pinigilan siya ng ulap at ng araw pero hindi nakinig si Kaskasero. Kahit lasing na lasing naisip pa rin niyang magyabang. Kahit paekis-ekis ang mga gulong pumaspas pa rin siya sa gitna ng daan. Ako ang hari ng kalsada sabi niya saka bumusina nang bumusina. Mabilis na mabilis ang takbo ni Kas. Mabuti na lang at wala siyang sakay. Lasing na lasing ang bus na walang modo. Ang bilis-bilis ng kaniyang takbo. Mas mabilis pa sa jeep. Mas mabilis pa sa taxi. Mas mabilis pa sa kotse. Pero hindi pa rin siya nasiyahan. Ang takbo’y lalo pa niyang binilisan! Nabangga si Kas. Bali-bali ang bakal at ang tubo. Wasak ang makina at baluktot ang tambutso. Parang napisang lata si Kaskasero. Hindi na ulit nakalabas ng daan si Kaskasero. Siya ay itinapon sa tambakan ng mga lumang sasakyan. Doon sa libingan ng mga walang modo hindi na makapagyabang si Kaskasero."
Ang Bisikleta ni Momon,2,﻿"Ayaw nang gamitin ni Momon ang luma niyang bisikleta. Nahihiya siya sa mga kalaro. Ang gilas ng biskleta nila! Tumatalon umiikot humaharurot; at pag bumusina tabi ang poporma-porma! E si Momon may bisikletang galing pa kay Kuya. Maliit lang kinakalawang at umiingit ang gulong. “Momon Moomoo! Momon Moomoo! tukso ng mga bata sa bisikletang luma. “Diyan ka muna!” sabi tuloy ni Momon saka isinandal ang bisikleta sa may kama at hinarap ang mga kalaro. Pero pinaligiran lang nila si Momon at pinakain ng alikabok. Mabuti na lang at sumunod sa kaniya ang bisikletang bulok. “Momon Moomoo! Momon Moomoo! Ngaaaa! Ano’ng laking anino ng bisikletang gumagalaw mag-isa! Nagsitayo ang buhok at hindi makapaniwala sa nakita nag-uunahang pumidal palayo ang mga kalaro ni Momon. Humihikbing naglakad si Momon sa plasa walang malay na kasunod ang lumang bisikleta. “Kung bago lang sana ang bisikleta ko tiyak na kahit baha lalampasan ko.” (“Ow? Tumingin ka ulit. Ni hindi makatawid sa kabilang kanto ang mayayabang. Ayaw maputikan. Magpapahinog ang mga iyan sa paghihintay sa hindi matapos-tapos na kalyeng hinuhukay.”) “Napakinabangan ni Kuya.” “Napagpraktisan ng pinsan kong si Rona.” “Ginagamit ko araw-araw sa eskuwela. Hanggang ngayon buhay pa!” “Ginagamit ko araw-araw sa eskuwela. Hanggang ngayon buhay pa!” “Noong una’y alangan ako at natatakot. Nang magtagal ay alam kong kaya ko ring umikot.” Salamat sa aking bisikleta! Patakbong bumalik si Momon sa bahay pero wala na ang anino nito. Nasaan ang bisikleta ko? sigaw ng isip ni Momon. Nahihiyang nilapitan ni Momon ang bisikleta. Yayakapin sana pero walang ano-ano’y tumalikod at nagkulong sa kuwarto. (“Ano ba talaga Momon?” nabubuwisit na ang bisikleta.) Lumabas si Momon ng silid liyad ang dibdib nakasuot ng bagong medyas bagong sapatos bagong salawal pati bagong gora. Tamang-tama para sa bagong bihis niyang bisikleta. Naiingit si Momon sa mga kapitbahay na bata. Naggagandahan ang mga bisikleta nila samantalang ang sa kaniya’y luma at kahiya-hiya. Sa pag-iisa ni Momon ay saka niya naalaala ang malaking naitulong sa kaniya ng kaniyang bisikleta."
Ang Hukuman ni Sinukuan,2,﻿ "Noong araw si Mariang Sinukuan ang reyna sa Bundok Arayat. Iginagalang siya ng mga tao sa paligid ng bundok. At dahil isang diwata iginagalang din siya ng mga hayop. Sinasabi na may hukuman si Maria sa Bundok Arayat at dito nililitis ang kaso ng mga hayop. Isang araw umiiyak na dumating si Martines sa hukuman ni Mariang Sinukuan. Dali-dali niyang ipinakita kay Maria ang kaniyang dala-dalang mga basag na itlog. “Bakit? Ano ang nangyari at nabasag ang iyong mga itlog?” tanong ni Maria. “Kasi po kagabi dumamba nang dumamba si Kabayo at natapakan ang aking pugad ” sumbong ni Martines habang umiiyak. Ipinatawag ni Maria si Kabayo. “Bakit ka dumamba nang dumamba kagabi kaya nabasag ang mga itlog ni Martines?” tanong ni Maria kay Kabayo pagdating. “Kasi po nagulat ako sa biglang pagkokak ni Palaka ” paliwanag ni Kabayo. Ipinatawag ni Maria si Palaka. “Bakit ka biglang kumokak kagabi kaya dumamba nang dumamba si Kabayo kaya nabasag ang mga itlog ni Martines?” tanong ni Maria kay Palaka pagdating. “Kasi po humihingi lang ako ng saklolo dahil dala ni Pagong ang kaniyang bahay at natatakot akong mabagsakan ” paliwanag ni Palaka. Ipinatawag ni Maria si Pagong. “Bakit mo dala ang bahay mo kagabi kaya natakot at kumokak si Palaka kaya dumamba nang dumamba si Kabayo kaya nabasag ang mga itlog ni Martines?” tanong ni Maria kay Pagong pagdating. “Kasi po may dalang apoy si Alitaptap at natatakot akong masunog ang aking bahay ” paliwanag ni Pagong. Ipinatawag ni Maria si Alitaptap. “Bakit ka may dalang apoy kagabi kaya nagbuhat ng bahay si Pagong kaya natakot at kumokak si Palaka kaya dumamba nang dumamba si Kabayo kaya nabasag ang mga itlog ni Martines?” tanong ni Maria kay Alitaptap pagdating. “Kasi po natatakot akong masaksak ni Lamok. May dala kasi siyang gulok araw-gabi at apoy lang ang panlaban ko sa gulok ” paliwanag ni Alitaptap. Ipinatawag ni Maria si Lamok. “Bakit ka may dalang gulok araw-gabi kaya nagdala ng apoy si Alitaptap kaya nagbuhat ng bahay si Pagong kaya natakot at kumokak si Palaka kaya dumamba nang dumamba si Kabayo kaya nabasag ang mga itlog ni Martines?” tanong ni Maria kay Lamok pagdating. “Kasi po hinahanap ko si Talangka ” paliwanag ni Lamok. “Bakit naman galit ka kay Talangka?” tanong uli ni Maria kay Lamok. “Kasi po sinipit niya ako nang minsang magdaan ako sa kaniyang bahay. Mabuti at dumaplis lang ang sipit niya. Wala akong gulok na dala noon. Nang bumalik ako ay nagtago siya at hindi ko malaman kung saan nagpunta. Pero maski saan siya magsuot hahanapin ko siya!” galit na galit na paliwanag ni Lamok. Dahil sa laki ng galit ni Lamok wala sa loob na iwinasiwas niya ang dala-dalang gulok. Tinamaan si Palaka at kumokak ito nang malakas. Nagulat si Kabayo at dumamba nang dumamba. Nagkaniya-kaniyang takbo sina Martines Alitaptap Pagong at iba pang saksi. Nagulo ang buong hukuman ni Mariang Sinukuan. Dito nagalit si Mariang Sinukuan at ipinasiyang parusahan si Lamok. “Masyado kang marahas Lamok ” sabi niya. “Kung nagkasala si Talangka sa iyo dapat na isinumbong mo siya rito at bahala akong magparusa sa kaniya. May batas tayo at hukuman para sa pagkakasala. Pero dahil naging marahas ka nagulo pati ang iyong mga kapitbahay. Pati ang hukumang ito ay nagulo sa iyong kawalan ng pagtitimpi.” Pinarusahan ni Maria si Lamok na mabilanggo sa loob ng tatlong araw. Ipinagbawal din niya ang pagdadala ng gulok sa paglilibot ni Lamok. Pinagbayad din niya si Lamok sa mga nabasag na itlog ni Martines at pinayuhan si Martines na huwag nang gagawa ng pugad sa lupa. Natakot si Lamok na maparusahan uli kaya nang makalaya ay hinding-hindi na nagdala ng gulok. Pero patuloy pa rin siya sa kaniyang paghahanap sa kalabang si Talangka. Si Talangka naman ay lagi nang nasa butas at nagtatago kay Lamok. Kaya ngayon pag may aali-aligid at bubulong-bulong na kulisap sa inyong tainga si Lamok iyon. Akala ay butas ni Talangka ang butas ng inyong tainga."
Ang Itim Na Kuting,2,﻿"Akala ni Ignacia ang itim na kuting ay wala nang aampon sa kaniya. Sa isang bahay ay tinawag siyang “Multo!” Sa isa naman ay “Malas!” Sa isa “Uling!” “Hindi ako uling ” halos hikbi ni Ignacia. “Hindi ako malas at hindi ako multo. Isa akong itim na kuting.” May mga tumama naman. Sabi ng nagwawalis sa isang bahay: “Aaaaaaaaaaaaaaaaaaa! Puuuuusang itiiiiiiiim!” At ang sigaw ng ale sa malaking bahay ay “Aaaaaeeeeeiiiii! Pusaaaaa!” Pero hindi naman siya kinupkop nito. “Hmmmmm… Kailangan ng espesyal na pagpapakilala sa susunod na bahay.” Kaya si Ignacia ang itim na kuting ay nag-isip at nangarap nagplano nang nagplano. Nakakita siya ng pangkulay at malaking papel. Siya’y nagsulat nagdrowing at nagkulay. Sa dulo ng daan kung saan maraming puno at mga bulaklak na kampupot nakakita siya ng simpleng bahay. At dahil maliit lang siya at napakalaki naman ng tarangkahan sumigaw na lang si Ignacia ng isang malakas na “Ngiyaw?!” Lumabas ang isang batang babae. Tuwang-tuwa na kakargahin na sana niya si Ignacia ngunit biglang nagtalumpati ang kuting. “Magandang umaga ho! Ako si Ignacia isang kuting na itim gaya ng nakikita ninyo. Hindi po ako malas hindi uling at hindi multo ” ang sabi ni Ignacia habang itinuturo ng kaniyang mahabang buntot ang kaniyang mga drowing. “Alam ninyo po ba? Masarap at mainam ang mag-ampon ng kuting. Kapag inampon ninyo ako puwede akong humiga sa mga importanteng papeles ng nanay at tatay mo para hindi tangayin ng hangin. Puwede rin akong pampainit ng paa kung maikli ang kumot. Puwede ring bandana; tagagising tuwing umaga; ilaw kung brownout; kausap kapag malungkot; masahista; tagakiliti; tagakamot ('yung hindi masakit); mas magaling akong magtantiya ng panahon kaysa PAGASA; estatwa; bantay sa kusina; at siyempre tagahuli ng daga.” “Paglaki ko puwede rin akong manghuli ng ibon… Ka-ka-ka…” Medyo hiningal ang kuting. Magsasalita na sana ang batang babae nang nagpatuloy si Ignacia. “Puwede ko po ba kayong maging nanay?” “Puwedeng-puwede.” Sa tuwa ni Ignacia nagsitinghas ang balahibo niya sa likod ng tainga. “Prrr-mmmrrr-rrrrrrr…” Kaya lang nang pinapasok na ng bata si Ignacia kung saan-saan siya nagtatakbo. Kung ano-ano ang itinanong. Hinanap niya ang kuwarto ng bata. “Ano’ng oras n’yo gustong magpagising?” Hinanap niya ang kusina. “Dito na lang po ako matutulog.” Itinanong niya kung saan tumatambay ang mga daga. “Gaano kalaki po ba ang mga daga rito?” “Sssttttttt… Huminahon ka muna ” ang bulong ng bata. “Pero ang mga daga…” “Magandang kuting wala kaming mga daga rito.” Kinamot ng bata si Ignacia sa likod ng tainga. Kinarga niya si Ignacia sa kusina. Pinainom niya ang kuting ng mainit-init na gatas. Nang nabusog na si Ignacia tinulungan siya ng bata na maglinis ng katawan. Kinarga uli ng bata si Ignacia at dinala sa hardin. Hinalikan ng bata si Ignacia at ang sabi ay “Ayaw ko ng yaya. Gusto ko ng kaibigang pusa.” At kontento at mahimbing na natulog si Ignacia sa piling ng kaniyang bagong nanay sa hardin na mahangin sa lilim ng maraming puno."
Ang Kamatis ni Peles,2,﻿"Sawa na si Peles sa araw-araw na pagliliwaliw at maghapong paglilibot kahit walang makain. Kaya naisip niyang magpatulo ng pawis at gamitin naman ang lakas at bisig. Napadaan siya sa bukid ni Hugong Langgam at humanga siya sa ganda ng tanim ng halaman. Ang ganda ng mga tanim mo, bati niya kay Hugo. Ano ba ang iyong sekreto? Wala akong sekreto, sabi ni Hugo, kundi sipag, tiyaga, at konting banat ng buto. Ganoon lang? tanong ni Peles. At nanghingi siya ng mga buto ng kamatis para masubukan naman ang maghalaman at bilang pagbabagong buhay. Linggo noon at kahit na Linggo, di nagbulakbol ang bagong hardinero; Linggo noon at kahit Linggo, pagbubungkal at pagtatanim ang inasikaso. At sa gabing iyon, di makatulog si Peles sa pagbibilang ng tumutubong kamatis. Lunes. Maaga pa'y bumangon na siya at mabilis na dinalaw ang kamatisan niya Pero anong lungkot! Sa lupang malambot, wala ni isang sumupling na sungot. Halos maiyak siyang nagsumbong kay Hugo. Pero tumawa si Hugo at ang sabi, Huwag kang apurado. Talagang ang magtanim ng kamatis ay di biro. Konting dilig pa at tiyak na tanim mo'y tutubo. Martes. Matapos magdilig si Peles, maghapon siyang nagbantay sa tanim na kamatis. Sa gabi, nagsindi pa ng maraming kandila para daw hindi matakot sa dilim ang mga punla. Miyerkoles. Matapos magbudbod ng pataba, inimbita ni Peles ang kabarkadang mga palaka. At kahit umuulan, maghapon silang umawit para daw sumigla ang mga punlang kamatis. Huwebes. Matapos magbunot ng tumubong damo, nagdala si Peles ng maraming libro. At maghapon siyang nagbasa ng kuwento at tula para daw hindi malungkot ang mga punla. Biyernes. Matapos magdilig at magdamo si Peles, maghapon uli siyang tumula, sumayaw, umawit. Naglagay pa siya ng kumont na pantabing para daw di mainitan ang kaniyang tanim. Sabado. Laking tuwa ni Peles nang makita ang tumubong mga kamatis! Ilang araw pa ang lumipas, mga kamatis ni Peles ay lumaki at namulaklak. Pare ang lulusog ng kamatis mo, ang bati kay Peles ng dumalaw si Hugo. oo nga, sabi ni Peles na balot ng kumot. Pero sakit at ubo naman ang aking inabot. Sa umpisa lang 'yan, pare, sabi ni Hugo. At, naiwan si Peles na uubo-ubo. Pero, masayang hinahagod ng titig ang lumalaking mga bunga ng kamatis."
Ang Madyik Silya Ni Titoy,2,﻿"Maliit lang ang baryo namin kaya siguradong madali mo akong mahahanap. Madalas akong nasa plasa kasama si Titoy. Dito kami nanghuhuli ng gagamba at nanghahabol ng tutubi. Our barrio is so small that it is easy to find me. Most of the time I am at the plaza with Titoy. Here we catch spiders and chase after dragonflies. Pag dumaan ka ipakikilala kita kay Titoy. Mabait siya. Palabiro at makulit kagaya ko. Pambihira ang tawa niya. Kala mo pabo! At alam mo ba ... meron siyang madyik silya! Peksman! Madyik talaga! Merong dalawang gulong na di nabubutas kahit idaan pa sa batong matalas. Di kailangan ng gasolina konting tulak lang aandar na! Makulay ang upuan nito at kumikinang ang gara! Minsan sasakay lang kaming dalawa sa madyik silya at bigla itong nagiging kotse. “VROOOOM! VROOOOM! TABI KAYO … TABI KAYOOOOO!!!” Hiyaw namin habang nakataas ang mga kamay. Minsan nagiging eroplano ito. “AEEEEEENG-AEEEEEENG! ANG SARAP LUMIPAD!” At walang biro nagiging tren pa ito! “TOOOOOOOT-TOOOOOOOT!” Madyik talaga! “Hep hep hep … sa’n na naman ang punta mo ha?” ang laging habol ni Nanay pag patakbo na ako sa labas. “Diyan lang po kasama si Titoy ” ang lagi ko namang sagot. “Saang diyan?” “Sa may buwan po!” sigaw ni Titoy mula sa labas sabay tawa na parang pabo. Di alam ni Nanay pag nakasakay kami sa madyik silya ni Titoy kung saan-saan kami nakararating. Noong isang araw nga bumisita kami sa palasyo sa may sapa ... at meron pang parti! Doon nagkokonsert ang mga kuliglig habang nagtatambol ang mga palaka. Rak en Rol pa ang tugtog nila! Galing ’no? Kahapon nama’y nagpunta kami sa kaharian ng mga tilapya. Doo’y nagsasalita ang mga isda! “Ang gara ng silya n’yo ha ” ang bati ni Haring Pla-Pla. Gusto sana namin siyang isakay kaya lang mukha siyang malansa. Inalok na lamang namin sila ng tinapay at nagpaalam na kami. Marami na kaming napuntahan ni Titoy sakay ng kaniyang madyik silya: mga kuwebang makukulay mga mansiyon sa gitna ng gubat at sari-saring lugar na kakaiba. Bibilib ka! Sayang nga at kami lang ang nakapamamasyal. Yung mga ibang bata kasi’y ayaw makipaglaro. Umiiwas sila kay Titoy tuwing dumadaan siya. Nahihiya ’ata. Pag nasa plasa sila di nila niyayaya si Titoy magbasketbol. Di nila pansin ang kotse pag umaarangkada. Di rin nila rinig ang eroplano at tren. Tanging nakikita nila ay ang anyo ni Titoy. Wala kasi siyang binti. “Ipinanganak si Titoy na di tulad ng ibang bata ” sabi ni Nanay sa akin. “Kaya para makaparoo’t parito siya kailangan niya ng wheel chair.” Oo nga pala wheel chair daw ang tawag sa madyik silya ni Titoy. “Pero bukod do’n ” dugtong ni Nanay “hindi siya kaiba sa inyo di ba?” “Tara na! Tara na!” hiyaw ni Titoy mula sa labas. “Hinihintay na tayo ng prinsesa sa may palayan!” May bago na naman kaming pupuntahan. Si Titoy talaga kahit walang binti kung saan-saan nakararating. Balang araw makabibisita rin ang ibang mga bata kay Haring Pla-Pla. Maririnig din nila ang tugtugan sa sapa. Balang araw ay makikita nilang walang ipinag-iba si Titoy sa kanila at mahahanap din nila ang aking nakita ... isang kaibigan. “VROOOOM! VROOOOM! Tabi kayo! Tabi!” “AEEEEEENG-AEEEEEENG!” “TOOOOOOOT-TOOOOOOOT!” Dumaan ka sa plasa. Dito mo kami makikita. Nanghuhuli ng gagamba. Nakikipaghabulan sa tutubi. Nakasakay sa madyik silya."
Ang Mahiyaing Manok,2,﻿"Parang hindi napapagod Ang mga manok ni Mang Oca. Pag nagsimula ang isa Susunod ang iba Sa pagtilaok halos oras-oras Mula umaga hanggang tanghaling-tapat Hanggang hapon hanggang hatinggabi— Lahat sila’y nakadilat. Lahat sila’y nagpupuyat. “Taktalaoooooook!” “Taktalaoooooook!” “Taktalaoooooook! Taktalaoooooook! Taktalaoooooook! Taktalaoooooook! Ta-tak-tak-tok-tuk. Si Onyok ang bunsong manok Ang bukod tanging nagmumukmok. Namumula na naman ang tuka At hindi pa rin makatilaok. Ta-tak-tak-tok-tuk. Onyok the youngest of the roosters Is the only one who sulks. His beak turns red again But he still can’t crow like the others. Minsan ang tuka niya ay biglang nangitim Nalublob sa putik sa loobang kulimlim. Mula noon ay lalong hindi siya makatingin Sa mga manok na salo-salo pa naman kung kumain. Lagi siya sa isang sulok. Inaantok. Sumisinghot. Namamaluktot. Tuka’y tumitiklop Pag nagtangkang tumilaok. Ubo ubo lang ang tunog Na kaya niyang ibuga. Akala tuloy ng iba Nakalulon siya ng itlog Na kailangang iluwa At hindi siya ang manok Na sa itlog nagmula. Akala naman ni Onyok Parati siyang pinagtatawanan Ng mga kapuwa-manok Kaya’t hindi matapos-tapos Araw-gabi sa bakuran ang mga tilaok! Onyok sabi ng kalarong si Kokok Mabait ang mga kapuwa-manok. Gusto ka lang nilang matutong sumunod. Mag-ensayo ka sa pagtilaok Tuloy-tuloy huwag matakot. Para ano’t naging isa kang manok Kung hindi rin lang titilaok Nang ubos-lakas lubos-lubos? Mahal na kaibigang Kokok Bakit kasi isinilang pa ako? Paano akong naging manok Ay puro naman ungol? Anong boses itong Wala namang maitulong? Boses ba ang masahol pa Sa may kalawang na palakol? Nakikinig sa tabi ang butihing ina. Hinimas si Onyok kinantahan pinatawa. Onyok o Onyok ko wala nang gaganda Sa boses mong dahil musmos ay nanginginig pa. Kumurruk si Onyok at lalong napasinga! Tumungo at sinubukang tumilaok mag-isa. Onyok tumingin ka sa lahat ng manok. Walang nakatungo kapag tumitilaok. May palong o wala puti man o pula Masayang nagigising nanggigising nang masaya Nakatingala sa langit pinapagpag ang gilid Nagpupugay sa sarili at sa paligid. Ta-ta-tak-talaooooooook! Si Onyok! Si Onyok! Ang mahiyaing manok Iniunat ang likod Ikinuskos ang paa Itinaas ang leeg Inilatag ang pakpak At saka tumilaok Nang matinis at sunod-sunod. Ngayo’y hindi mapigilan Ang batang si Onyok. Minsan ang sabi sa ina at kay Kokok Paglaki ko ako naman ang magtuturo Sa mga mahiyaing batang manok Kung paano ang pagtilaok. Una: Iunat ang likod..."
Ang Makapangyarihang Kyutiks ni Mama.fil,2,﻿"Siguro doktor si Mama. Lagi siyang pumupunta sa iba-ibang bahay dala ang isang bag na itim. Lagi siyang ipinapatawag ng mga kapitbahay namin. Kung saan-saan kami nakararating basta ipinatawag siya. Ganoon din si Doktora Santiago. Ipinapatawag siya ni Mama at pumupunta siya sa amin kapag may sakit ako. Pakikinggan niya ang dibdib at likod ko sa kaniyang istetoskop. Isusubo niya sa akin ang thermometer at nalalaman niya kung gaano kataas ang lagnat ko. Ilalabas niya mula sa bag na itim ang iba’t-ibang bote ng gamot. Minsan kulay pula. Minsan orange. Minsan puti. Madalas matamis. Meron ding maasim ang lasa o mapakla. Ayoko sa lahat ‘yung mapait o malansa. Isasalin niya sa kutsarita ang gamot. Ang gamot na ipaiinom niya ay depende sa sakit ko. Pagkatapos kong uminom ng gamot Gumagaan ang pakiramdam ko. Pagkaraan ng ilang oras na pahinga maglalaro na ulit ako. O sasayaw at kakanta. O sasama kay Mama sa pagpunta sa iba’t ibang bahay Dala ang kaniyang bag na itim. Iba’t ibang bote rin ang nasa loob ng bag na itim ng Mama ko. Iba-iba rin ang kulay! Red. Pink. Brown. Orange. May mga kulay na hindi ko alam ang tawag. Kyutiks daw ang laman ng mga boteng dala-dala ni Mama. Pero palagay ko parang gamot din ang mga iyon. Kasi kapag dumarating kami sa bahay ng mga nagpatawag kay Mama parang may sakit ang mga babaeng dinaratnan namin. Si Misis Reyes mukhang pagod na pagod lagi. Si Aling Tess mukhang puyat. Madalas parang galing sa pag-iyak si Aling Milagring. Parang gumagaling silang lahat kapag kasama nila ang Mama ko. Uupo sila sa silya at iaabot sa Mama ko ang mga daliri nila sa kamay o paa. Lilinisin ng Mama ko ang mga kuko nila habang nagkukuwento sila. Hindi ko masyadong maintindihan ang mga kuwento nila. Paputol-putol kasi. Saka nanonood ako ng TV o naglalaro habang nagkukuwentuhan sila. “Di man lang siya makatulong sa bahay. Tapos galit pa pag marumi ang bahay ” reklamo ni Misis Reyes. “Ang sakit niyang magsalita. Kala mo siya lang ang may isip ” hikbi ni Aling Tess. “Kung sagutin ka nila parang hindi mo sila pinalaki ng tama ” daing ni Aling Milagring. Parang Doktora talaga ang Mama ko. Kasi pagkatapos niyang pahiran ng kyutiks ang kuko nina Misis Reyes Aling Tess Aling Milagring o kung sino mang babaeng nagpatawag sa kanya nagbabago ang kanilang anyo. Parang rainbow na bumubukadkad ang mga daliri nilang minsa’y matingkad na pula. Minsa’y pink. Minsa’y brown. Ngumingiti sila. Parang nabunutan ng malaking tinik. Parang mga batang babeng naghahalakhakan. Ang galing ng mga kyutiks ng Mama ko. Nagpapabalik sila ng tuwa. Nagpapaalis sila ng galit at pagod. Nagbibigay sila ng ningning sa mga mata. Paglaki ko gusto ko rin maging doktora tulad ni Mama. Gagamutin ko rin ang lungkot ng mga kaibigan ko sa pamamagitan ng mga kulay sa rainbow. At sana’y maibalik ko rin ang ngiti sa kanilang mga pagod puyat at malulungkot na mukha."
Ang Pag-itim ng Uwak.fil,2,﻿"Ayon sa matatanda ang uwak at kalapati Ay dalawang paboritong ibon ni Bathala. Maganda ang kanilang balahibo At kasama sila ni Bathala sa bundok. Isang araw nagkaroon ng lindol at baha. Liban sa bundok ni Bathala na pinakamataas sa lahat ng bundok sa mundo ang mga lupain ay lumubog sa tubig. Namatay ang maraming tao at hayop. Ilang araw na lungkot na lungkot si Bathala. Inip na inip siya sa paghihintay na bumaba uli ang tubig. Ibig niyang malaman kung gaano kalubha ang ginawang pinsala ng malaking baha. Pagdating ng ikapitong araw inutusan ni Bathala ang uwak. “Uwak lumipad ka ” utos ni Bathala. “Tingnan mo kung malalim pa ang tubig Tingnan mo kung maraming namatay sa mga tao at hayop dahil sa baha. Bumalik ka agad dito.” Mabilis na sumunod ang uwak. Nilibot niya ang buong lupain at nakita ang maraming bangkay sa paligid. Bumaba ang uwak upang sukatin ang tubig. Pero nang malanghap niya ang mga bangkay natukso ang uwak na tukain ang laman ng isang patay na usa. Nasarapan siya. Tinuka pa niya nang tinuka ang laman ng patay na usa at hindi nagtagal nalimutan na niya ang utos ni Bathala. Dahil hindi bumabalik ang uwak nainip sa paghihintay si Bathala. Tinawag niya ang kalapati at inutusan “Sundan mo si uwak. Alamin mo ang nangyari at bumalik ka agad dito.” Mabilis na sumunod ang kalapati. Nilibot din niya ang buong lupain at nalungkot ang kanyang makita ang malaking pinsala na iniwan ng baha. Nakita rin ng kalapati ang uwak Na tuwang-tuwang kumakain ng mga bangkay. “Hoy kalapati ” tawag pa ni uwak nang makita sya “Halika muna. Magpakabusog tayo bago bumalik.” Pero hindi natukso ang kalapati sa alok ng uwak na kumain ng laman. Sa halip bumaba siya para sukatin ang tubig . Pumula ang kanyang binti dahil sa dugo sa tubig. Bumalik ang kalapati kay Bathala at nag-ulat. Nalungkot si Bathala dahil maraming namatay. Pero nang makita niya ang mapulang binti ng kalapati natuwa siya dahil mababa na ang baha. “May pag-asa pa ang mundo ” sabi niya. “Wala na ang baha. Maaaring makapag-umpisa uli ang mga tao at hayop na nakaligtas sa baha.” Iniulat din ng kalapati ang ginawa ng uwak. kaya’t pagbalik ng uwak ay sinalubong siya ng galit at sumpa ni Bathala. “Di ka karapat-dapat sa anumang pagmamahal.” Nanatiling walang-kibo ang uwak. Ni hindi siya makatingin kay Bathala dahil alam niyang malaki ang kanyang kasalanan. “Dahil sa iyong ginawa ikaw uwak ay magiging itim at kasusuklaman ng tao.” At biglang naging itim ang balahibo ng uwak. “At ikaw naman kalapati ” sabi ni Bathala “dahil sa iyong katapatan ay magiging puti ka at sagisag ng pag-ibig at kapayapaan.” At biglang naging puti ang balahibo ng kalapati. Mula noon naging itim at nilalayuan ang uwak. Puti naman at minamahal ang kalapati."
Ang Panganay.fil,2,﻿"Napakalaki pala ng barkong bumibiyahe sa ibang bayan. Mabuti may kasama ako sa kuwarto. Para hindi ako malungkot sa mahabang biyahe. Napakaganda raw ng pupuntahan naming bayan. Palagi raw nakangiti ang mga tao sa pupuntahan ko. Sana magkaroon ako ng maraming kaibigan. Bakit kaya para akong naluluha? Ngunit nagkakagulo raw sa bayang iyon. Humihingi ng kalayaan ang taumbayan. Maraming namamatay sa mga labanan. Maganda ang tanawin mula sa aking puwesto. Maraming nakatingin sa akin. Sumasaludo sila sa akin. Pangako nila: Aalagaan nila ako. Ako pala ang simbolo ng kalayaan matatag na kalooban at kapayapaan. May kulay akong pula para matandaan ng mga tao na ang Filipino ay may matatag na kalooban. May kulay akong bughaw para matandaan ng mga tao na walang uunlad kung walang kapayapaan. Ang araw sa aking dibdib ay simbolo ng kaliwanagan ng isipan. Ang walong sinag ay pagdangal sa Maynila Bulacan Pampanga Nueva Ecija Morong Laguna Batangas at Cavite. Nagtiis sila ng batas military ang parusa sa kanilang pagsigaw ng kalayaan. Ang isang bituin ay gumagalang sa pulo ng Luzon. Ipinangalan ang pulo sa “lusong ” na ginagamit sa pagtanggal ng ipa at darak sa bigas. Sagisag ang Luzon ng masipag na Filipino. Ang ikalawang bituin ay gumagalang sa pulo ng Mindanao. Ipinangalan ang pulo sa “danaw” o lawa. Sagisag ang Mindanao ng karapatang mag-alaga sa kalikasan. Dapat nating ingatan ang ating tubigan at yamang-dagat. Ang ikatlong bituin ay gumagalang sa mga pulo ng Visayas. Ipinangalan sila sa saya—upang palagi tayong masaya sa ating kilos at kalooban. Ang puti sa watawat ay palatandaan ng dapat laging malinis ang ating puri at dangal. Nagpapasalamat ako kay Emilio Aguinaldo sapagkat siya ang nag-isip ng aking anyo at disenyo. Nagpapasalamat din ako kay Marcela Agoncillo sa kaniyang anak na si Lorenza Agoncillo at kay Delfina Herbosa Natividad na pamangkin ng bayaning si Dr. Jose Rizal. Sa loob ng limang araw tinahi nila ako sa Hong Kong. Sabi nila pagdating namin sa Filipinas ang pupuntahan naming bayan magsisiawit at magpupugay ang mga tao kapag iniladlad ako sa bintana ng bahay ni Ginoong Aguinaldo. Ipagpapatuloy ng mga Filipino ang paglaban habang isinisigaw muli ang kalayaan. Isang karangalang maging unang bandila ng Republika ng Filipinas. Ngunit napakalaking tungkulin ang maging sagisag. Ako ang panganay… at napakalungkot kapag nag-iisa. Sana sa loob ng sandaang taon magkaroon ako ng maraming kapatid pinsan at kamag-anak… Sana ipagmalaki ako sa lahat ng bahay at lugar sa lahat ng pagtitipon at pagdiriwang ng mga Filipino."
Ang Tikbalang Kung Kabilugan ng Buwan,2,﻿"Kung gabi at kabilugan ng buwan mauupo ang tikbalang sa punong kalumpang at maghahanap ng kalaro sa patintero o taguan. Gagayahin ang kapreng mabisyo sa paghithit ng matapang na abano. Hanggang maubo siya mahilo at lumabas ang usok sa ulo. Malungkot dahil walang kalaro mauupo sa punso ng masungit na nuno. Hanggang ang tumbong niya ay maluto. Gagayahin ang mahabang dila ng aswang sa pagnanakaw ng sanggol na atay. Hanggang ang dila niya ay maputol ng sundang. Lalaruin ang anak ng taksil na tiyanak. Hanggang ang leeg niya ang makagat. Kaya’t malungkot siyang nagpalundag-lundag nag-iisang nagluluksong-tinik sa bituin at ulap. Hanggang may makabangga siya na isa ring palundag-lundag. At kaya kung kabilugan ng buwan masaya ang tikbalang pag may kalarong tikbalang sa tabi ng punong kalumpang."
Anim na Daliri.fil,2,﻿"Si Serapio Sari anim ang daliri Kaya kung tawagin ay Apiong Sulapi. Pang-anim din siya sa kaniyang angkan At Hunyo a-sais nang siya’y isilang. Nag-alaga siya ng anim na manok Na nang magsilaki’y anim ang initlog. Ang ginawa niya Nagtanim ng sampung buto ng papaya Para hindi anim ang halaman niya. Dinilig n’ya ito At anim na araw bago nagsitubo. Pero ang lumaki’y anim lang na puno. Papaya’y nagbunga anim bawat isa. At anim ang buto ng hinog na bunga. Lumigaw si Apiong Sulapi kay Aning At anim na buwan nang siya’y sagutin. Nang sila’y ikasal ang pari ay anim; Ang ninong at ninang anim na pares din. Kaya’t nang si Aning ay manganganak na Ang dasal ni Apio: “Isa lang po sana….” Sanggol ay lumabas si Apio’y nagalak Dahil isa lamang ang sabi ng nars. Pero nang tingnan n’ya ang sanggol na munti Bilang ng daliri’y tulad niyang sulapi!"
Apolakus!,2,﻿"I sang Lunes ng umaga hindi mahanap-hanap ang batang si Dadoy. Sa halip may isang batang sumulpot at nagpakilala.“Isa po akong madyikero!” Sa isip-isip ng mama ni Dadoy na si Aling Amanda: Hmmm baka namamalikmata lang ako. Sangkaterba ang mga gamit ng batang madyikero. May patpat bato lata bolang walang hangin kapa at kung ano-ano pa. Mga pampalakas daw ito sa magic power niya. Isa lang ang pakay ng batang madyikero: sugpuin ang mga kalaban. Bitin ang baon ko!” angal ni Jay-Jay na umaalog ang tatlong baba. “Gusto ko ng inumin!” sigaw ni Yuki na parang bagong usbong na palay ang tusok-tusok na buhok. Magsisimula na ang engkuwentro. Sa isang kumpas ng mahiwagang patpat at isang tumataginting na pagugulungin niya ang ga-higanteng bola patungo sa mga kalaban. Napahagikgik siya dahil sa tagdan ng bandila ang bagsak ng dalawa. Pero kulang pa 'yon. Magpupulupot siya ng matabang lubid sa mga ito at papaikutin sila na parang turumpo! Sa hilo magkakandarapa sila sa paghabol sa kaniya! “Sa wakas hindi na nila ako malalapitan ” bulong niya. “Gimokusa polakus!” Maya-maya’y nagsalpukan ang mga tingin ng tatlo. Simbilis ng kidlat na sinunggaban ng dalawa ang kaniyang baunan. Gusto man niyang sumigaw tumiklop ang kaniyang mga labi. Hindi na gagana ang magic power ko! Hiyaw niya sa sarili. Astig ang baon mo a. Bukas ulit ha ” tuya ni Yuki sabay pitik sa nanlalamig niyang tainga. Ni dulo ng kaniyang hintuturo ay hindi niya maikilos. Nilulusaw na ng mga kalaban ang kaniyang mga mahiwagang patpat at kapa. Tatlong araw na ang nakalipas hindi pa rin nakababalik si Dadoy. Samantala panay ang ensayo ng batang madyikero sa harap ng salamin. Kinumpas-kumpas niya ang kaniyang mga kamay sa hangin. Biglang umentra si Aling Amanda. “Nasaan na naman ang baunan mo?” “E … ” Napangatngat ng kuko ang batang madyikero. “May naligaw na dalawang gutom na unggoy kahapon sa eskuwelahan. Inagaw po nila ang baunan ko.” “Abrakadabrusa polakus!” Kinabukasan pumasok ang batang madyikero na handa para sa panibagong labanan. Sa isang dakot ng mahiwagang pulbos at isang dumadagundong na mapapalitan ng atungal ang mga pagtawa nila. Hindi na sila makakapag-ha-ha-ha-ha kundi puro hu-hu-hu-hu na lang! Hindi lang 'yon. Tutubo sa tiyan nila ang mga binhing isiningit niya sa baon niyang tinapay at magluluwa sila ng umuusbong na mga sanga. Napapalakpak siya sa tuwa. “Hindi na nila ako makakayang tuksuhin at pagtawanan.” “Tendegus apolakus!” Pero winasak ni Yuki ang eksenang iyon. “Si payatot o!” bati sa kaniya ni Yuki. Umusok ang ilong ni Dadoy. “Hoy kalansay! Ano’ng baon mo ngayon?” Oras na sabi niya sa sarili. “Ano 'yan?” tatawa-tawang bulalas ni Jay-Jay. “Pulbos?” Ipinaligo nito ang mahiwagang pulbos sa batang madyikero. “Ayos mukhang espasol.” Hindi niya mapigilang umiyak nang dumagsa na ang mga batang naghahalakhakan. Nang Biyernes ng umaga halos mamaos si Aling Amanda sa katatawag sa anak. “Dadoy tanghali na!” Pero bakit kaya walang sumasagot? Hindi pa rin ba nakababalik si Dadoy? “O bakit hindi ka pa bumabangon?” “May sakit po ako ” sagot ni Dadoy habang namamaluktot sa kama. Hinipo ni Aling Amanda ang noo leeg at pisngi ni Dadoy. Kabisado niya ang anak alam niyang nagdadahilan lang ito. “Hindi ka puwedeng mag-absent. Malapit na ang test ninyo. Bakit hindi ka gumamit ng magic power para gumaling ka na?” Wala na po akong magic power ” mahinang sagot ni Dadoy “mas magagaling ang mga kalaban ko. May kapangyarihan po silang mang-agaw ng baon at manukso nang hindi napapagod.” Tumahimik ang dalawa. Tama nga ang kutob ni Aling Amanda kung bakit may kakaiba kay Dadoy nitong mga nakaraang araw. “Alam mo Dadoy hindi mo kailangan ng magic power kapag may kumakalaban sa iyo ” malambing na sabi ni Aling Amanda habang hinahagod ang likod ng anak. “May alam akong mabisang paraan para masolusyonan 'yan.” Nang umagang iyon inihatid ng kaniyang mama si Dadoy sa eskuwelahan. Kinausap ni Aling Amanda ang guro ni Dadoy tungkol sa mga batang gumugulo sa kaniyang anak. Nangako ang guro na ipaaalam niya iyon sa kanilang guidance counselor . Nang oras na ng recess nilusob ni Dadoy ang silid-aralan nina Jay-Jay at Yuki. “Pandagdag ninyo ito sa baon ninyo. Kami ng Mama ko ang naghanda niyan ” ngiti ni Dadoy. Sumabad ang guro ng dalawa. “Ang bait naman ng kaibigan ninyo. O Jay-Jay at Yuki ano’ng dapat ninyong sabihin?” Namula ang mukha nina Jay-Jay at Yuki sa hiya. Napatingin sa kanilang mga sapatos at napilitang magduweto. “Sa…salamat.” Salamat ang sagot ng dalawa nang kinumbida sila sa kaarawan ni Dadoy. Salamat din ang sagot nila nang nakatanggap sila ng tig-isang kuting. Parang nagkaroon ng magic power ang salitang iyon. Dahil unti-unti nang nanumbalik sa dati si Dadoy. At naging magkakalaro pa ang tatlo. Ayon naman kay Aling Amanda hindi na raw ulit nagpakita ang batang madyikero."
Asul na Araw,2,﻿"Lunes ng umaga pagmulat ko'y nakita ko ng asul na langit. Kaya't sabi ko sa aking ina isusuot ko ang aking asul na bestida asul na medyas at asul na sapatos. Nginitian niya ako't at sinabi "Sa tingin ko'y asul na araw ngayon." Sa eskuwelahan nang araw na iyon binuksan ko ang aking asul na baunan at kinain ang tinapay na may asul na palaman. Sumulat ako gamit ang aking asul na lapis. Sa aking pag-uwi nakita ko ang isang asul na bisikleta limang asul na bubong at tatlong asul na balot ng kendi. Martes ng umaga pagmulat ko'y nakita ko ang dilaw na araw. Inihanda ng aking ina ang aking rosa na salawal pero hiniling ko kung maaring isuot ans aking dilaw na pullover. Nginitian niya ako "O dilaw na araw ngayon." Dilaw na keyk ang aking almusal. Dilaw na biskuwit ang aking meryenda. Naglaro ako sa dilaw na duyan at nagpadausdos sa dilaw na islayd bago kumain na dilaw na sorbetes. Martes and pinakamagandang dilaw na araw. Miyerkoles ng umaga pagmulat ko'y nakita ko ang aking pulang lampara. Itinanong ng aking ina kung gusto kong isuot ang aking pulang pang-itaas. "Opo katerno ng aking pulang medyas " ang sabi ko sa kaniya. Nginitian niya ako "Sa tingin ko'y pulang araw ngayon " sabi niya. Habang papunta sa eskuwelahan nabilang ko ang dalawang pulang iskeytbord. Gumamit ako ng pulang krayola sa pagsulat ng liham pasasalamat sa aking ina. At nagdrowing pa ako ng pulang puso sa ibaba ng liham. Sumakay ako sa aking pulang bisikleta at sampung beses na nagpabalik-balik at nagpaikot-ikot sa kalye. Miyerkoles ang pinakamagandang pulang araw. Huwebes ng umaga pagmulat ko'y nakita ko ang kahel na bola ng aking kapatid. Kaya't sinabi ko sa aking ina na kung maari'y isususot ko ang aking kahel na sombrero at ang aking kahel na bestida. Nginitian niya ako " Hmmmm... ngayon ay kahel na araw." Gumuhit ako ng kalabasa gamit ang kahel na krayola. Gumawa ako ng kahel na pulseras gamit ang kahel na sinulid at mga butil. Ibinigay ko ito sa aking ina. Huwebes ang pinakamagandang kahel na araw. Bumati ako ng "Magandang gabi!" sa kahel na buwan. Biyernes ng umaga pagmula't ko'y nakita ko ang lilang panyo ng aking ina. Sabi niya puwede ko raw isuot ang aking lilang pantalon at pang-itaas. Tumango ako at nginitian niya ako. "May kutob ako na ngayon ay magiging lilang araw " sabi niya. Gumawa ako ng kahon gamit ang lilang luad. Nagbitbit ako pauwi ng lilang lobo mula sa parti ng aking kaibigan. Kahit hindi ako nakakakit ng maraming lilang bagay Biyernes ang pinakamagandang lilang araw. Bumati ako ng "Magandang gabi!" sa lilang mga bulaklak kalapit ng aking kama. Sabado ng umaga paggising ko'y nakita ko ang aming berdeng bakuran. Suot ang aking berdeng salawal tumakbo ako't pumunta sa aming kapitbahay at nakipaglaro. Naglaro kami ng mga berdeng bloke sa berdeng damuhan. Sabado ang pinakamagandang berdeng araw. Linggo ng umaga paggising ko'y nakita ko ang aking rosas na kortina. Nagsuot ako ng rosas na damit pansimba. Nagbeyk kami ng rosas na keyk ng aking ina. Ako pa nga ang pinaglagay niya ng icing sa ibabaw ng keyk! Linggo ang pinakamagandang rosas na araw. Habang ako'y bumabati ng "Magandang gabi!" sa aking rosas na bahay-manyika inisip ko. ano naman kaya ang mga kulay sa susunod na linggo?"
Bakit Matagal ang Sundo Ko,2,"Kriiiiing-kriiiiing-kriiiiing! Haaay salamat tapos na ang klase puwede na kaming umuwi! Mabilis kong niligpit ang aking gamit para makapila ako agad palabas. Ang ingay ng sabay-sabay na pag-ikot ng mga gulong ng mga stroller namin. At ang lalakas ng boses ng mga kaklase ko habang nagpapaalaman. Nagtakbuhan kami para salubungin ang mga nanay at tatay namin sa labasan. Siguradong nandiyan na si Nanay! Dumeretso ako sa bangkô kung saan laging naghihintay si Nanay. Kriiiiing-kriiiiing-kriiiiing! Classes are over it’s time to go home! I fixed my things in a hurry so I can fall in line to leave our classroom. Our strollers’ wheels made a lot of noise! Even our goodbyes made a lot of noise! We ran to meet our mommies and daddies at the gate. My Mommy will surely be there by now! I went straight to the bench where Mommy always sits waiting. Laking gulat ko nang makita kong wala pa si Nanay sa bangkô! Nanlaki ang mga mata ko. Kinabahan ako. Pero bago ako maiyak sinabi ko sa aking sarili na hindi ako dapat matakot. I was so surprised to see that Mommy wasn’t sitting on the bench at all! My eyes grew big. My heart pounded. Before my tears could fall I told myself not to get scared. Sinubukan kong hanapin si Nanay sa nagkakandadikit-dikit na mukha ng mga magulang sa labasan. Sa dami ng nanay at tatay rito talagang nakalilito! Pinalaki ko ang mga mata ko para hanapin si Nanay. Pero di ko siya makita. I tried to look for Mommy’s face in the sea of daddies’ and mommies’ faces at the gate. It was so hard because there were a lot of daddies and mommies! I tried making my eyes bigger so I could find Mommy. But I couldn’t. Sinubukan kong hanapin si Nanay sa nagkakandadikit-dikit na mukha ng mga magulang sa labasan. Sa dami ng nanay at tatay rito talagang nakalilito! Pinalaki ko ang mga mata ko para hanapin si Nanay. Pero di ko siya makita. Wala akong nagawa kundi ang umupo sa bangkô katabi ng aking bag at baunan. Unti-unting nabawasan ang mga batang naghihintay at mga magulang na sumusundo. Ilang kaklase ko na at kanilang mga stroller ang dumaan pero wala pa rin si Nanay. Lahat ng bata ay nasundo na maliban sa akin. O maghintay ka lang dito ha. Natrapik lang siguro ang nanay mo ang sabi ng guwardiya sa labasan. Kaya naghintay nang naghintay nang naghintay ako. Halos nagpaikot-ikot na ako sa bangkô. Pero wala pa rin si Nanay. Ano kaya ang nangyari kay Nanay? Baka nasiraan ng sasakyan si Nanay! Halos mapatalon ako sa kinauupuan ko nang maalala ko na may sira nga pala ang sasakyan namin. Siguradong naghahanap pa si Nanay ng paraan para masundo ako! Siguro ... sumakay siya sa isang pagong. Maliit at mabagal ang hakbang nito kaya ang tagal-tagal bago ako masundo. Pero alam kong magmamadali si Nanay kasi sabik na rin siyang makapiling ako! Hindi siya aasa sa isang pagong. Siguro ... sa isang elepante siya sumakay! Higante ang mga hakbang nito kaya siguradong mas mabilis niya akong masusundo. Pero hindi kakasya ang elepante sa daan na may napakaraming sasakyan! Siguro matagal pa talaga bago ako masundo. Siguro ... isang agila ang kinaibigan ni Nanay. Mabilis silang makalilipad para masundo ako. Pero di kaya lalong magtagal si Nanay sa paghahanap sa akin? Masyadong mataas ang lipad ng agila. Puro ulap bilding at tuktok ng puno lang ang makikita niya. Di niya matatanaw ang aking pagkaway. Siguro ... nakipagsabayan si Nanay sa mga unggoy na naglalambitin mula sa isang puno papunta sa isa pa. Ay! Sandali lang ay nandito na siya! Pero oras na sa puno ng saging sila kumapit hindi na ipagpapatuloy ng mga unggoy ang pagsabit-sabit. Siguradong matatagalan si Nanay sa pagdating. Siguro ... nakipagsabayan si Nanay sa mga unggoy na naglalambitin mula sa isang puno papunta sa isa pa. Ay! Sandali lang ay nandito na siya! Pero oras na sa puno ng saging sila kumapit hindi na ipagpapatuloy ng mga unggoy ang pagsabit-sabit. Siguradong matatagalan si Nanay sa pagdating. Siguro ... naisip ni Nanay na makiangkas sa likod ng isang balyena. Sisisid sila sa malalim na dagat hanggang ako’y marating. Pero sa gitna ng karagatan matatagpuan ang balyena at di nito kayang lumangoy sa mababaw na baybayin. Naku! Matatagalan si Nanay sa pagsagwan papunta sa akin. Hay Nanay! Paano mo nga ba ako susunduin? Napagod ako sa kaiisip. Isang malalim na buntong-hininga sabay ngalumbaba ang tangi kong nagawa. Lalong napakunot ang noo ko sa aking mga naisip. Siguro nalimutan na ako ni Nanay. Siguro di na niya ako mahal. Siguro napagod na siya sa pagsundo sa akin araw-araw. Siguro … Hindi ko na napigilan ang pagluha ko. Sumikip ang aking dibdib. Hindi ako makahinga. Itinago ko na lamang ang nalugi kong mukha sa aking mga kamay nang biglang … Nanay! Buti dumating ka. Akala ko nilimot mo na ako. Maaari ba kitang makalimutan e ikaw ang pinakamahalaga sa akin? ang amò ni Nanay sabay yakap sa akin. Nasiraan ka ba ng sasakyan Nanay? Hindi natrapik lamang ako sa haywey. Napawi ang lungkot at luha ko at napalitan ng ginhawa‘t tuwa. Tama nga pala ang guwardiya. Natrapik lang si Nanay. "
Bertdey ni Dyisus Bukas.fil,2,﻿"Sa lahat ng araw sa kalendaryo ang araw na ito ang hinihintay ko. Ito ang pinakamasayang araw sa lahat dahil bertdey ni Dyisus bukas. Masaya rin at maingay ang pasalubong sa unang araw ng Enero at Bagong Taon. Pero mas gusto ko pa rin sa lahat ang bertdey ni Dyisus bukas. May Araw ng mga Puso pag Pebrero at kami’y nagpapalitan ng kard at regalo. Pero mas marami akong tinatanggap sa bertdey ni Dyisus bukas. Masaya ang Araw ng Pagtatapos kung Marso lalo’t siguradong papanhik sa entablado. Pero ang araw na ayaw kong magwakas ang bertdey ni Dyisus bukas. Pagdating naman ng Abril bakasyong enggrande ang nasa isip namin. Pero ang bakasyong pinakamasarap ang bertdey ni Dyisus bukas. Marami ring handa ang pista kung Mayo maraming palabas karnabal at musiko. Pero mas espesyal ang handa’t palabas sa bertdey ni Dyisus bukas. May mga bandila’t parade kung Hunyo at araw ng Kalayaan ng mga Pilipino. Pero mas makulay ang parol at medias sa bertdey ni Dyisus bukas. Tinatandaan ko rin ang buwan ng Hulyo dahil bertdey ng kalaro kong Julio. Pero mas tandang-tanda ko tiyak ang bertdey ni Dyisus bukas. Kung Agosto may programa kami ng paggunita sa mga bayani ng lahi at Wikang Pambansa. Pero ang programang lagi kong pangarap para sa bertdey ni Dyisus bukas. May Araw ng Pasasalamat kung Setyembre at sa tanging misa’y nagsisimba kami pero ngayong gabi ako’y magpupuyat para sa misa ng bertdey ni Dyisus bukas. Ang Araw ng Nagkakaisang Bansa kung Oktubre ginugunita naming lagi sa aming klase. Pero nagugunita namin agad ang bertdey ni Dyisus bukas. Kung Nobyembre at Todos los Santos nagdarasal kami sa harap ng mga puntod. Pero ang dasal namin ay para sa lahat dahil bertdey ni Dyisus bukas. Basta’t dumating ang buwan ng Disyembre lahat kami’y di na mapakali bawat isa’y may iginagayak para sa bertdey ni Dyisus bukas. May kantahan araw-araw hanggang gabi’y may kainan; bawat isa’y nagagalak dahil bertdey ni Dyisus bukas. Espesyal si Dyisus sa musmos at paslit at alam ba ninyo kung bakit? Dahil itong araw ng Pasko Pista ng mga bata sa buong mundo."
Bilog na Itlog,2,﻿"Malungkot na naman si Bilog na itlog ng manok. Tinutukso na naman siya ng mga kalarong itlog. Sabi ni inahing manok bilog ang buwan nang isinilang si Bilog kaya ibang-iba ang kaniyang ayos. Hindi matulis ang tuktok Hindi malaki ang batok. Madalas iparis sa bola lobo at holen si Bilog. Kaya minsan umalis siyang masama yung loob. “Pupunta ako sa malayong pook ” sabi niyang nagpagulong-gulong at nagpaikot-ikot. Sumisikat na noon ang araw sa Silangan. Nakita ng araw si Bilog sa isang taniman. “Bakit ka malungkot?” tanong ng araw kay Bilog. “Tinutukso nila ako dahil sa aking ayos.” “Walang masama sa pagiging bilog ” sabi ng araw. “Masdan mong mabuti ang aking magiging ayos.” “Bilog! Pareho pala tayong bilog!” tuwang-tuwang sigaw ng itlog. “Oo. Tulad ng mga planeta sa kalawakan. Tulad ng mundong iyong ginugulungan ” anang araw. Sa paglaganap ng liwanag ng araw nagigising ang mga tanim sa paligid ni Bilog. “Bakit ka malungkot?” tanong ng pakwan sa itlog. “Tinutukso nila ako dahil sa aking ayos ” sagot ni Bilog. “Ang mga paris namin ” sabi ng pakwan “ay lalong tumatamis kapag namimintog. Kaya walang masama sa pagiging bilog!” Maya-maya’y nagdaan ang gulong ng dyip. “Bakit ka malungkot?” tanong nito sa itlog. “Tinutukso nila ako dahil sa pagiging bilog ” sagot ni Bilog. “Isipin mo batang itlog ” sabi ng gulong “kundi ako bilog paano ako aabot sa sasakyan para mapalitan ang gulong na pumutok? Kung wala ako may kotse bang haharurot?” Ginabi na sa pag-iisip si Bilog. “Wala naman yatang masama sa aking ayos. Babalik ako sa mga kapatid ko’t inahing manok!” Nasalubong ng buwan si Bilog “Ginabi ka yata sa paglilibot?” bati ng buwan. “Ihahatid kita sa pag-uwi batang itlog.” Kahit pagod masayang nagpaikot-ikot si Bilog."
Boy with No Face.fil,2,﻿"Siya’y hiyang-hiya sapagkat wala siyang mukha kaya’t maglalakbay siya upang hanapin ang nawawala. Makakasalubong niya ang mga Bituing maningning. “Handog namin ” wika ng mga Bituin “mga matang makakakita ng liwanag sa pusikit na dilim. Makikita ang Araw sa pagsilang. Wika ng Araw “Handog ko sa iyo ang labing puno ng mga maalab na salita para sa mundong nalalamig sa pagwawalang bahala.” Wika ng Langit “Handog ko’y mga tainga na handang makinig sa mga makatotohanang salita bigkasin man o hindi.” Wika ng Hangin “Handog ko sa iyo ang ilong na makalalanghap ng hanging sariwa at nagpapasigla.” At sabi ng Ulan “Ang handog ko sa iyo… ay matagpuan mo… ang iyong Mukha.”"
Bru-ha-ha-ha-ha-ha... Bru-hi-hi-hi-hi-hi,2,﻿"Maniwala ka man o hindi may kapitbahay ako na bruha. Ang pangalan niya ay Mrs. Magalit. Patay ang buhok niya. Mala-alambre ito. Malaki ang butas ng kaniyang ilong. Matalas siyang tumingin. Pero maganda ang kaniyang ngipin. Puting-puti at kumikinang kung siya ay tumatawa … “Bru-ha-ha-ha-ha-ha … Bru-ha-ha-ha-ha-ha …” Humahagalpak ng tawa si Mrs. Magalit noong nanonood siya ng mga komedyanteng artista sa plasa. “Bru-he-he-he-he-he … Bru-he-he-he-he-he …” Napabungisngis si Mrs. Magalit noong nagkuwentuhan sila ni Aling Mila. Kapag natutuwa si Mrs. Magalit sa mga bata naiipit ang tawa niya. “Bru-hi-hi-hi-hi-hi … Bru-hi-hi-hi-hi-hi …” Humahagikgik siya habang kinukurot ang mapintog kong pisngi. Bakit ko nasabing bruha si Mrs. Magalit? Hindi dahil mukha siyang bruha at ibang klase siyang tumawa kundi dahil hindi siya pumapasok sa bahay namin kapag may walis sa pintuan. Sabi ni Lola (sumalangit nawa ang kaluluwa niya) ang mga bruho’t bruha ay takot sa bahay na malinis. Panangga laban sa kanila ay walis tambo sa may pinto. Mayroon pang dahilan. Kaliwang kamay ang pansubo ni Mrs. Magalit. Ganiyan daw ang mga bruho’t bruha kung kumain sabi ni Lola. Hindi ako talagang takot kay Mrs. Magalit. Ayoko lang siya makita sa gabi. Kapag malalim na ang gabi at nanonood siya ng TV nakakikilabot siyang tumawa. “Bru-ho-ho-ho-ho-ho … Bru-ho-ho-ho-ho-ho …” Dumadagundong ang malulutong niyang halakhak. Para tuloy naramdaman kong nanginig ang lupa. Noong minsang nadapa si Mrs. Magalit lumipad ang mapuputi at makikinang niyang ngipin. “Bru-ha-ha-ha-ha-ha … Bru-he-he-he-he-he … Bru-hi-hi-hi-hi-hi … Bru-ho-ho-ho-ho-ho …” Naghagalpakan hagikgikan at halakhakan ang mga salbaheng taong nakakita sa kaniya. Parang nagmukhang bruho’t bruha sila sa aking paningin. “Bru-hu-hu-hu-hu-hu … Bru-hu-hu-hu-hu-hu …” Humihikbi-hikbi si Mrs. Magalit habang pinupulot ang nabungi niyang postiso. Naawa ako sa kaniya at inalalayan ko siya. Napadaan kami sa aming bahay at minabuti kong yayain siyang pumasok para makapagpahinga. Nakalimutan kong kalilinis lang ni Nanay at naiwan niya ang walis sa may pintuan. “Naku hindi na ako papasok iha at marumi ang aking tsinelas.” Pinilit ko pa rin siyang pumasok at pumayag naman siya. Laking gulat ko nang hindi siya natakot sa walis. Inalok ko si Mrs. Magalit ng meryenda. Ginamit niya ang kaliwang kamay sa pagsubo ng biskuwit. “Alam mo iha nirarayuma itong kanang kamay ko kaya di ko magamit.” Napahiya ako. Maling-mali ang aking akalang bruha si Mrs. Magalit. Tinitigan ko siya nang husto at aking napuna na matanda na siya. Maputi na ang mukhang patay niyang buhok. Malaki ang butas ng ilong niya dahil medyo hirap siyang huminga. Matalas siyang tumingin dahil malabo na ang kaniyang mga mata. “Hay naku iha. Mahirap tumandang mag-isa. Wala na akong asawa. Walang anak. At walang apong tulad mo.” Ang lungkot-lungkot ni Mrs. Magalit kaya binuksan ko ang TV para siya maaliw. Sabay kaming nanood ng komedya. “Bru-ha-ha-ha-ha-ha ” ang hagalpak niya. “Bru-he-he-he-he-he ” ang bungisngis ko. “Bru-hi-hi-hi-hi-hi ” ang hagikgik niya. “Bro-ho-ho-ho-ho-ho ” ang halaklak ko. “Bru-hu-hu-hu-hu-hu ” ang palahaw naming dalawa nang magkandaiyak na kami sa katatawa. Simula noon hindi na bruha ang tawag ko kay Mrs. Magalit kundi … Lola."
Chenelyn Chenelyn!,2,﻿"Tuwing umaga sa aming bahay ang pangalan niya ang una mong maririnog. Kapag binibigkas mo ito mayroong madyik na nangyayari. Biglang magtitilian ang mga kaldero at siyansi sa ibabaw ng kalan. Huhuni ang takore ng mainit na tubig. Maririnig ang kalatugan ng pinggan at kalansingin ng mga kutsara at tenedor. Tapos sa isang iglap busog na si Tatay. Biglang magsisindi ang ilaw sa loob ng banyo. Dadagundong ang tulo ng tubig sa balde. Maglilitawan ang mga sepilyo sabon shampoo at tuwalya. Tapos sa isang iglap mabango at malinis na si Kuya. Biglang iinit ang plantsang nakatago. Tatakbo ang kabayo na tangay ang lukot na palda at blusa. Tapos sa isang iglap unat na ang lahat ng damit ni Ate. Biglang magsisibangon ang basahan at sabon. Magsasayawan ang mga bunot at walis. Tapos biglang makintab at mabango na ang buong bahay. Biglang tatalbog ang bola at magsasalita ang manyika. Magiging nanat ko siya sa bahay-bahayan. Magiging taya siya sa taguan. Tapos paglingon ko nakaupo siya. Natutulog. Bago ako matulog ang pangalan pa rin niya ang maririnig. Kasi may madyik ang pangalan niya. Chenelyn! Ang kape ko akin! sabi ni Tatay. Biglang maghahalo ang kape asukal at umuusok na tubig. Chenelyn! Ang sapatos at relo ko nasaan na? tanong ni Kuya. Magsisilabas ang mga sapatos at relo mula sa kung saan. Chenelyn! Ang isusuot ko ihanda mo na! tili ni Ate. Magrarampahan naman ang mga pantalon palda blusa at medyas. Chenelyn! Ang pinagkainan hugasan mo na! utos ni Nanay. Magsisiligo na ang mga plato platito kutsara at tenedor. Basta tatawagin mo ang pangalan niya mayroon nang iniinom si Tatay sa kuwarto. Nakita na ang nawawalang gamit ni Kuya Handa na ang damit ni Ate para bukas. Malinis na ang mga gamit sa kusina ni Nanay. Kapag ako na ang tatawag ng Chenelyn! papasok siya sa maliit kong kuwarto. Pagod na pagod. Pawis na pawis. Hingal na hingal. Latang-lata. Pero kapag mayroon siyang ikukuwento sa akin ang kuwarto ko nag-iiba ng anyo. Nagiging dagat ito kapag kami ay mga sirena. Nagiging kastilyo ito kapag kami ay mga prinsesa. Kaming dalawa ni Chenelyn ang laging bida sa marami niyang kuwento. Tapos tulog na kaming dalawa. Isang umaga nagkagulo sa loob ng bahay! Ilang beses nang tinatawag ang pangalan niya pero walang nangyayaring madyik Chenelyn! Chenelyn! sabi ni Tatay. Chenelyn! Chenelyn? tanong ni Kuya. Chenelyn! Chenelyn! sigaw ni Ate. Chenelyn! Chenelyn! utos ni Nanay. Chenelyn! Chenelyn! tawag ko. Pero walang nangyari. Bigla kaming nagsisugod sa kuwarto niya. Pagbukas namin maraming madyik ang nangyayari. Mayroong Hatsing! Mayroong Prssrssrstt! Mayroong Brrr! Mayroong Ubo-ubo! Naku si Chenelyn hindi makapagmamadyik! May trangkaso si Chenelyn... sabi ni Tatay. Dali-dali siyang pumunta sa telepono Bumulong-bulong si Tatay sa hawakan. Tapos sa isang iglap biglang dumating ang Doktor. Pumunta naman si Nanay sa kusina. Naghiwa-hiwa siya ng karne ng manok at ng gulay. Hinugas-hugasan niya ang mangga at dalanghita. Nagtimpla-timpla siya ng tsaa at tubig. Sa isang iglap may pagkain na kaagad para kay Chenelyn. Dapat tayo muna ang maglinis ng bahay! sabi naman nina Kuya at Ate. Nagbunot nang nagbunot si Kuya. Nagwalis nang nagwalis si Ate. Naglaba nang naglaba si Kuya. Nag-ayos nang nag-ayos si Ate. Tapos sa isang iglap biglang natutong maglinis ng bahay sina Ate at Kuya. Para makapagpahinga si Chenelyn nagkuwento naman ako nang nagkuwento. Biglang nagbago ang kuwarto ni Chenelyn. Naging bughaw na langit ito nang naging piloto kami. Naging entablado ito nang naging mananayaw kami. Tapos sa isang iglap nakatulog na si Chenelyn. Mula noon iba na ang maririnig sa loob ng aming bahay tuwing umaga."
Dalawang Dagang Bulag,2,﻿"Dalawang dagang bulag dalawang dagang lagalag. Nakayuko kung maglakad dala’y dalawang patpat. Umakyat sila sa dalawang bundok saka tumawid sa dalawang ilog. Dalawang palakang-bukid ang kanilang tinugis. Dalawang sakong bigas ang kanilang binutas. Dalawang kamoteng matigas ang kanilang pinapak hanggang sila’y tugisin ng dalawang bayawak. Nagtago sila sa dalawang butas. Muntik tuloy silang matuklaw ng dalawang ahas! Dalawang bitag ang kanilang naraanan. Mabuti’t hindi sila naigkasan. Pagod na umuwi ang dalawang dagang bulag. At nahiga sila sa dalawang papag."
Disko sa Kanto.fil,2,﻿"Kung ako’y may isang milyong piso… Siguradong darating akong nakaawto, isputing, de-badigard, de-baston at de-kuwarto, at tatawaging Don Crisantong Milyonaryo. Iuutos kong ihinto ang trapik sa kanto at ang buong bloke ay gawing disko. Tutugtog ang iba’t ibang sikat na musikero. Babaha ang sorbetes, litson, at puto. Sasayaw sa bangketa ang mga taga-aksesorya at entresuwelo. Babaha ng toma para sa lahat ng istambay at lasenggo. Magsisirko sa linya si Sarhento Polistico. Habang nagtatanggo ang drayber at konduktora sa estribo. Magbubukas ang Paraiso maski di pa alas-singko at sasayaw ng a-go-go si Madam Patsu. Magyayakap sa tabing poste ang pusa’t aso. Magkakamay si Mang Isko at si Kotsung Panadero. At makalalabas si Conchita ng buhay ko. Kung ako’y may isang milyong piso…"
Dragong Pula.fil,2,﻿"Naglalarong mag-isa si Pepito sa tabing-ilog nang makahukay siya ng isang itlog. Ibang-iba ang nahukay na itlog ni Pepito. Mas malaki ito kaysa itlog ng manok. Bukod pa, ang itlog ay kulay pula! Tuwang-tuwang iniuwi ni Pepito ang pulang itlog. Dinala niya ang itlog sa silong ng kanilang bahay. May mga pugad ng manok sa silong ng kanilang bahay. Maraming alagang manok ang ama ni Pepito. Isinama ni Pepito ang pulang itlog sa isang pugad. Maraming itlog ang pugad at may humahalimhim. Nagulat ang inahin sa pugad dahil malaki at pula ang dala-dalang itlog ni Pepito. Naisip ni Pepito, “Siguro pag napisa ang itlog magiging isang malaki at makisig na tandang ang sisiw. Walang tatalo sa aking matapang at pulang tandang.” Kinabukasan, nagising si Pepito nang mag-ingay ang mga manok sa silong ng kanilang bahay. Waring takot na takot ang mga manok sa silong. Sumilip si Pepito sa silong. Nagulat siya nang makitang napisa na ang pulang itlog. Pero hindi isang pulang sisiw ang lumabas sa itlog. Sa halip, isang pulang dragon ang lumabas. Takot na takot ang mga manok sa pulang dragon. Kinuha ni Pepito ang pulang dragon at pinakain. Tuwang-tuwa siya sa pulang dragon dahil mabait ito. Hindi ito nangangagat, gaya ng ibang dragon sa istorya. Pero mabilis lumaki ang pulang dragon. Sa loob ng isang araw, ito ay naging kasinlaki ng aso. Maghapong kalaro ni Pepito ang kaniyang alagang dragon. Ilang bata ang nakakita kina Pepito. Niloko nila si Pepito dahil sa kalarong dragon. “Pangit na aso! Pangit ang aso ni Pepito!” Akala nila ay isang pangit na aso ang kalaro ni Pepito. Binato pa ng mga bata ang munting pulang dragon. Sa di sinasadyang pagkakataon, isang bato ang tumama sa ulo ni Pepito. Napasigaw sa sakit si Pepito. Dito biglang nagalit ang pulang dragon. Biglang may lumabas na apoy sa bunganga nito. Malakas at mahaba ang buga ng apoy ng pulang dragon. Nagtakbuhan sa takot ang mga bata. Mula noon, natakot ang mga tao sa Dragong Pula. Pinalayas nila ito sa nayon at pinatira sa isang kuweba. Malayo sa nayon ang kuweba. Sa kuweba na lumaki ang Dragong Pula. Lumaki itong kasinlaki ng isang kalabaw. Araw-araw, dinadalaw ni Pepito ang Dragong Pula. Dinadalhan niya ng pagkain ang Dragong Pula. Awang-awa siya sa alaga dahil nag-iisa sa kuweba. Isang araw, may dumating na peste sa nayon. Nilusob ng napakaraming tipaklong ang bukirin. Maraming-marami ang mga tipaklong. Sinisira ng mga tipaklong ang mga tanim na palay. Sinisira ng mga tipaklong ang mga gulay at punongkahoy. Walang magawa ang mga taganayon laban sa maraming tipaklong. Pero tinawag ni Pepito ang Dragong Pula. Inutusan niya ang Dragong Pula na tumulong sa mga tao. Binugahan ng apoy ng Dragong Pula ang mga tipaklong. Bawat buga ng apoy ay maraming namamatay na tipaklong. Di nagtagal, naubos ang mga tipaklong. Naligtas ang mga pananim dahil sa Dragong Pula. Ngayon, hindi na takot ang mga tao sa Dragong Pula. Pinayagan na nila itong tumira kina Pepito. Isang gabi, dumating naman sa nayon ang isang pangkat ng mga bandido. May mga dalang baril ang mga bandido. Inutusan nila ang mga taganayon na ilabas ang mga salapi, alahas, at bigas. Walang magawa ang mga taganayon laban sa mga bandido. Bigla, dumating ang Dragong Pula. Binugahan niya ng apoy ang mga bandido. Nalulusaw ang baril pag tinamaan ng apoy ng Dragong Pula. Nagtakbuhan ang mga bandido sa takot. Naiwan nila pati ang kanilang mga kabayo. Lalong naging bayani si Dragong Pula sa nayon. Isang pista ang idinaos sa karangalan ng Dragong Pula. Nagpasalamat ang mga taganayon kay Pepito dahil inalagaan niya ang Dragong Pula. Nagpasalamat sila at iniligtas sila ng Dragong Pula sa mga tipaklong at bandido."
EDSA,2,﻿"Isang ibong ibinebenta sa gitna ng EDSA Dalawang radyong naghahatid ng mainit na balita Tatlong dilaw na lasong nakayakap sa puno Apat na estudyanteng umaawit nang buong puso Limang sundalong mabilis na sumusulong Anim na tangkeng maingay na gumugulong Pitong pari’t madreng taimtim na nananalangin Walong bulaklak na sumasayaw-sayaw sa hangin Siyam na trak na may dalang pagkain at tubig Sampung pamilya ng magkakapit-bisig Labingisang bandilang iwinawagayway Labindalawang libong magkakahawakkamay Isang ibong lumilipad sa taas ng EDSA Nakatingin sa milyong-milyong taong ngayo'y malaya na."
Gamugamo sa Poste.fil,2,﻿"Popular at laging maraming bumibili sa groseri ni Mister Delfin Del Pan. Mahigpit siya at napakaingat para masiyahan ang lahat ng pumapasok sa kaniyang tindahan. Bago buksan ang groseri nag-iinspeksiyon muna si Mister Delfin Del Pan. Bawal ang alikabok kahit sa likod ng estante. Bawal ang maruming kuko ng kahera. Bawal ang mantsa sa blusa ng despatsadora. Minsan napatingala si Mister Delfin Del Pan at nasipat ang isang dumi sa singit ng poste at kisame ng groseri. Tinawag niya agad ang janitor para sungkitin ang nakitang dumi. Nainis si Mister Delfin Del Pan. Mukhang matagal na ang dumi dahil hindi matanggal ng walis; parang dumikit na sa singit ng poste’t kisame. Nang sa wakas ito ay malaglag bigla itong namayagpag, nagkapakpak, at lumipad. Gamugamo pala ang duming nasa singit ng poste at kisame! Umikot-ikot ito sa groseri, habang hinahabol ng janitor at ng naiinis na si Mister Delfin Del Pan, at nawala. Dumapo ang gamugamo sa loob ng tubo ng isang antigong lampara. “Aba! Kay gandang Lampara!” bulalas ng isang ginang. “Bakit ngayon ko lang napansin? Aba at ang mura-mura ng presyo! Gusto ko ito. Bibilhin ko.” Tatlong araw ang nagdaan at nagtaka si Mister Delfin Del Pan. Biglang humina ang benta sa groseri. Dumating ang Linggo at iilan ang tao, mukha pang interesado lamang mag-usyoso. Pagsapit ng katapusan ng buwan namumutla na si Mister Delfin Del Pan, at kahit sino’y sinisisi kung bakit nawala ang mga bumibili sa groseri. Noon sumabad ang apo niyang si Marcela. “Pinaalis kasi ninyo ang suwerte,” sabi ni Marcela. “Hayun, napunta kina Ginang Gomez.” “Ano’ng suwerte? Sinong Ginang Gomez?” nakatangang tanong ni Mister Delfin Del Pan. Niyaya ni Marcela ang lolo sa labas. “Si Ginang Gomez ang may-ari ng grosering ’yon,” sabi ni Marcela, at itinuro ang groseri sa kabilang kanto. “Tingnan ninyo, ang dami-daming tao!” “E, ano naman ang pinaalis kong suwerte?” tanong uli ni Mister Delfin Del Pan. “’Yung gamugamo sa poste,” sagot ni Marcela. “Pinaalis ninyo kasi. Dumapo sa lampara na binili naman ni Ginang Gomez. Kaya nalipat kina Ginang Gomez ang suwerte.” “Kung gayon, dapat magbalik ang suwerte,” sabi sa sarili ni Mister Delfin Del Pan, at isinama noon din si Marcela papunta sa mataong-mataong groseri ni Ginang Gomez. Halos makipagsiksikan sila sa loob ng groseri. Niligid nila ang iba’t ibang bahagi. Palinga-linga, pasilip-silip. Kumakabog at patahip-tahip ang dibdib. Si Marcela ang unang nakakita sa lampara. Nakasadlak sa isang sulok ng groseri, puro alikabok, kasama ang ibang lumang paninda. Tuwang-tuwa siya pagsilip sa loob ng tubo. Naroon pa ang gamugamo! Payapang natutulog sa loob ng maalikabok na tubo. “Aba, Mister Delfin Del Pan,” bati ni Ginang Gomez, “Bibilhin ba ninyo ’yan? Ngunit sa inyo ko rin ‘yan binili. Akala ko’y magagamit ko sa bahay. Pero sa dami ng iniisip ko’y nalimutan ko na. Nagpuro alikabok tuloy. Teka, ipalilinis ko muna.” Parang anak na niyakap ni Mister Delfin Del Pan ang matanda’t maalikabok na lampara. “Naku, huwag na kayong mag-abala,” sabi niya. “Gusto ko itong maalikabok…” Dali-dali niyang binayaran ang lampara at dali-daling bumalik sa kaniyang groseri. Ilang araw lamang ang lumipas at muling sumigla ang groseri nina Marcela. “Bumalik ang suwerte,” sabi ni Mister Delfin Del Pan habang kinukuskos ang makating palad. Lagi rin siyang nakangiti kahit may napansing dumi o mali. Ngunit nasaan ang lampara? Nasa isang tila altar sa opisina ni Mister Delfin Del Pan. Malamig lagi ang opisina at bawal mag-ingay dahil baka magambala ang gamugamong mahimbing na mahimbing."
Gustong Mag-aral ni Sula,2,﻿"Baka magalit si Fu Dalu sa kaniyang ina. At natakot si Sula nang maisip iyon. Ang ina rin niya ang nagkuwento na si Fu Dalu ay isa sa siyam na babaeng anak ng dakilang si Kemukol-- ama ng bayaning si Tudbulul. Si Fu Dalu ang espiritu ng abaka. Si Fu Dalu ang nagdudulot ng panginip sa sinumang nais humabi ng tinalak mula sa himaymay ng abaka. Ngunit mahigpit si Fu Dalu. Pinarurusahan niya ang kahit munting kawalang-ingat sa himaymay at sa paghabi. Dalawang araw nang hindi niya nakikitang umupo sa legoleng ang kaniyang ina. May malapit na pagdiriwang ng Mo Ninum at gusto ng kaniyang ina na humabi ng kumu. Baka magalit si Fu Dalu sa kaniyang ina. Wala sa loob na inusal ni Sula ang dalangin kay Fu Dalu: Tenaba bu Fu Kedungon, Fu Loko, ni Fu Dalu, Ni Bangkong ni Belay me ebelem-e, Ani beyu nim tinalak ni Ne efet kol be kidengen Dalawang araw na rin sanang gusto niyang ipaalam sa kaniyang ina ang kaniyang panaginip. Apat na taon na siya at madalas niyang napapanaginip na nag-aaral siya. Kung minsan, nasa isang silid siya kasama ng ibang batang Tiboli at sumusulat sa papel. Kung minsan, nasa gono bong siya at katabi ang mga nakabiting himaymay ng abaka. Ngunit hindi siya nag-iisip ng tinalak. Sa halip, may binabasa siyang aklat. Gusto na niya talagang mag-aral. Sina Ida at Ramon kasi ay nag-aaral na. Wala na siyang kalaro kapag nasa eskuwelahan sina Ida at Ramon. Sinabi niya ang panaginip sa kaniyang ama at natawa ito. Hinawakan siya nito sa baywang t saka itinaas. "Pero ang liit mo pa," nakatawang sabi ng kaniyang ama. "Saka baka di ka pumasa sa iskul." Tama ang kaniyang ama. Kailangang maghanda siya para sa pag-aaral. Pabibili siya ng papel at pansulat sa kaniyang ina. Mag-aaral siyang sumulat. Kaya lang, naisip niya, sino ang magtuturo sa kaniyang sumulat? Hindi niya nakita kailanmang sumulat ang kaniyang ina at ama. Dapithapon nang dumating ang kaniyang ina. Narinig niyang may pinuntahan itong pulong. Maraming ikinukuwento sa kaniyang ama habang kumakain sila. Hindi tuloy makasingit si Sula para sabihin ang kaniyang panaginip. Pagkatapos maglinis ng kanilang hapag- kainan, nagulat si Sula nang buksan ng kaniyang ina ang bag na dala mula sa pulong. May inilabas itong babasahin. Saka papel at pansulat. Nakita niyang ipinakikita ng kaniyang ina ang mga papel sa kaniyang ama. Masaya silang nag-uusap. At nakita ni Sula na pinahawak ng pansulat ang kaniyang ama. May isinulat ang kaniyan ama sa papel. Nagtawanan pa ang kaniyang ina at ama nang lumapit si Sula. Tiningnan niya ang nakasulat sa papel. Hindi iyon drowing. Hindi niya makilala kung ano ang liko- likong guhit sa papel. Nagtatakang tumitngin siya sa kaniyang ina. "Iyan ang titik A," sabi ng kaniyang ina. "Ikaw rin, gusto mong sumulat?" At tinuruan ng ina si Sula na humawak ng pansulat. Kinopya ni Sula ang anyo ng titik A sa aklat na dala ng kaniyang ina. Salisi silang sumulat ng kaniyang ama. Habang tumatagal, parang nakakahawig na ng A sa aklat ang kanilang sulat. Nag-aaral pala ang ina ni Sula. May binuksang klase para sa mga ina at amang hindi marunong bumasa at sumulat sa kanilang baranggay."Gusto kong matutong bumasa't sumulat para magamit ko sa pagtitinda ng tinalak, sabi ng kaniyang ina. "Saka ituturo ko sa inyo ng ama mo ang lahat ng matutuhan ko." Noong gabing iyon, napanaginip ni Sula na kalong siya ng kaniyang ama, katabi ng kaniyang ina, at sabay silang bumabasa ng isang aklat."
Handa Ako inside pages,2,PARA SA MAGIGITING NA BATA Ang mga natural na kalamidad tulad ng bagyo, lindol, at pagsabog ng bulkan ay hindi mapipigilan pero maaaring paghandaan. Samantalang ang sakuna na gawa ng tao gaya ng sunog ay maiiwasan kung laging mag-iingat. Tutulungan ka ng librong ito para maging handa sa anumang sakuna sa tatlong hakbang: Ako si ANGGE! Ako si LAAN LANGGAM! Ako si TULILONG TIPAKLONG! . Tamang kaalaman Ano ang ibig sabihin ng storm warning signals? Saan tayo lilikas kapag lumindol o sumabog ang bulkan? Ano ang gagawin kapag nasusunog ang damit mo? Kung alam mo ang sagot sa mga tanong na ito, mababawasan ang iyong pagkalito at makakikilos ka nang mabilis habang may sakuna.  . Tamang kagamitan Lumindol at nawalan ng koryente! Buti na lang may flashlight ka para makakita sa dilim. Binagyo at binaha ang inyong lugar? Ilabas na ang inimbak na tubig at pagkain. Huwag kalimutan ang radyo at bateriya upang manguna sa balita at malaman kung kailangan nang umalis sa inyong bahay. Ilan lamang ang mga ito sa dapat maging laman ng iyong emergency bag. . Tamang tugon Maymga gawainsa librong itobilang paghahandasa mga sakuna tulad ng: pagguhit ng mapa palabas ng inyong bahay; pagbuo ng evacuation plan para sa inyong pamilya; at paghanda ng inyong emergency bag, pati na rin ang listahan ng emergency hotline numbers. Kailangang matapos ang mga gawaing ito sa lalong madaling panahon dahil sa gitna ng sakuna, mahalaga ang bawat minuto. Dapat alam mo na ang gagawin, nakahanda na ang mga kagamitan, at mabilis na makakikilos. Uy, handa ka na raw ba? Handa ka na ba?  ANG IBAT IBANG URI NG SAKUNA Ayan na ang bagyo! May butas pa kasi ang bubong ng bahay niya. Ang lindol, bagyo, pagsabog ng bulkan, o sunog ay tinatawag na sakuna o kalamidad. Nagdudulot ang mga ito ng pagkasira ng mga tanim, bahay, at iba pang estruktura, at maging pagkawala o pagkamatay ng mga mahal sa buhay. Dahil sa lokasyon at anyo ng Filipinas, isa ito sa mga bansang madalas mapinsala ng mga sakuna. na bagyo ang dumadaan taun-taon bulkan mahigit ang aktibo bagyo ang dumaraan dito taon-taon ANG FILIPINAS AY MAYROONG AT NASA  Pacific Ring of Fire Kabilang ang Filipinas sa Pacific Ring of Fire, mga lugar na mayroong maraming aktibong bulkan at madalas na lindulin. paano nabubuo ang bagyo? Napaliligiran din ng dagat ang Filipinas. Sa dagat nabubuo ang mga bagyo. ASYA HILAGANG AMERIKA TIMOG AMERIKA AUSTRALIA OCEANIA Karagatang Pasipiko Dumadaloy ang hangin sa itaas ng nabubuong bagyo. Hinihila rin nito ang hanging nasa ibaba. Nagkakaroon ng madalas na ebaporasyon o pagsingaw ng tubig mula sa dagat kapag mas mainit ang temperatura ng karagatan. Ito rin ang dahilan kung bakit nagiging mas mainit ang hangin at mga ulap. Gumagalaw paitaas ang mga nagsasama-samang hangin. Ang hanging nasa labas naman ng mga ulap ang tumutulak at nagpapalakas sa bagyo. Ang tumataas na mainit na hangin ang bumubuo sa mga ulap ng bagyo. Madalas, nagkakaroon ng sakunang tulad ng sunog dahil sa kakulangan ng pag-iingat ng mga tao. Mula hanggang , mahigit , sunog ang nangyayari sa Filipinas taon-taon. Karamihan dito ay sa siyudad, kung saan maraming tao at dikit-dikit ang mga bahay. Ang mga rehiyong pinakamadalas masunugan NCR , Western Visayas , CALABARZON , Central Visayas Central Luzon  ANG IYONG EMERGENCY BAG Ang mga sumusunod ang dapat na laman ng iyong emergency bag: . Malinis na tubig at pagkain Maglaan ng tatlong galon ng tubig para sa bawat miyembro ng pamilya. Dapat mabilis buksan ang pagkaing itatabi at hindi na kailangang lutuin. Dapat ding sapat para sa tatlong araw ang iyong tubig at pagkain. Ang matatamis na kendi ay mainam na pantawid-gutom. Dapat ay hindi maalat o maanghang ang itinabi mong pagkain para hindi ka madaling mauhaw. TANDAAN! May alaga ba kayong hayop? Magtabi rin ng pagkain at tubig para sa kaniya.  . First Aid Kit gauze pad adhesive tape alcohol iodine bulak Gamot para sa ubo, sipon, sakit ng ulo, lagnat, sakit ng tiyan, at pagtatae . Emergency tools kapote pito kandila at mga pansindi radyo gunting banig garbage bag tali panlinis ng katawan flashlightbateriya mahahalagang dokumento payong cellphone  GAWIN ITO! GAWIN ITO! Ilista ang mga gamit na dapat ilagay sa inyong emergency bag.  TANDAAN! TANDAAN! Itago ang bag sa tuy at madilim na lugar, malayo sa lutuan, refrigerator, at mga kemikal. Kailangang alam ng bawat miyembro ng pamilya kung saan ito nakalagay. Dapat ding madali itong makuha. Itsek kada anim na buwan ang laman ng emergency bag upang punan ang kulang o palitan ang mga expired o hindi na maaaring gamitin. Kapag kailangan nang lumikas, bitbitin ang emergency bag. Bawat pamilya ay may ibat ibang pangangailangan. Gumawa ng mga ID at ilagay dito ang pangangailangan ng bawat miyembro ng iyong pamilya. Kasama ito sa idadagdag mo sa iyong emergency bag.  GAWIN ITO! Ang iyong emergency ID GAWIN ITO! Ang iyong emergency ID Idikit ang pinakabagong retrato dito AKO SI Pangalan: Tirahan: Blood Type: Sakit: Edad: Telepono: Araw ng Kapanganakan: Sa oras ng emergency, tawagan si: Pangalan Telepono  MAY BAGYO! Ang bagyo ay masamang panahong nabubuo sa kanlurang bahagi ng Karagatang Pasipiko. Ito ay may dalang malakas na hangin, ulan, kulog, at kidlat. Ang limang Public Storm Warning Signals ng Philippine Atmospheric, Geophysical, and Astronomical Services Association (PAGASA) Public Storm Warning Signal # May dalang hanging mas mabilis pa sa humaharurot na traysikel ( kilometro kada oras). Mararanasan sa loob ng oras. Makibalita at maghanda sa paglikas kung kailangan. Public Storm Warning Signal # May dalang hanging mas mabilis pa sa kumakaripas na dyip ( kilometro kada oras). Mararanasan sa loob ng oras. Walang pasok sa elementarya at hay-iskul. Manatili sa loob ng bahay. Iwasan ang paglalakbay. Makibalita at maghanda sa paglikas kung kailangan.  Pinakamaliksing hayop ang cheetah. Kaya nitong tumakbo sa bilis na kilometro kada oras. Kasimbilis nito ang hangin ng signal # na bagyo! Pinakamaliksing hayop ang cheetah. Kaya nitong tumakbo sa bilis na kilometro kada oras. Kasimbilis nito ang hangin ng signal # na bagyo! Public Storm Warning Signal # May dalang hanging mas mabilis pa sa pinakamatuling kotse ( kilometro kada oras). Mararanasan sa loob ng oras. Manatili sa ligtas na lugar tulad ng evacuation center. Public Storm Warning Signal # May dalang hanging kasimbilis ng pinakabagong tren ( kilometro kada oras). Mararanasan sa loob ng oras. Manatili sa ligtas na lugar tulad ng evacuation center. Public Storm Warning Signal # May dalang hanging kasimbilis ng lipad ng isang maliit na eroplano (higit pa sa kilometro kada oras). Mararanasan sa loob ng oras. Manatili sa ligtas na lugar tulad ng evacuation center.  DILAW, KAHEL, AT PULA Ang Rainfall Warning Signals ng PAGASA Kahit walang bagyo, ang tuloy-tuloy na pag-ulan ay maaari ding magdulot ng pagbaha sa mabababang lugar at sa mga pamayanang malapit sa ilog, lawa, o dagat. GAL GAL Dilaw Kahel Pula galon kada square meter na buhos ng ulan sa loob ng isang oras GA GAL GA GA galon kada square meter na buhos ng ulan sa loob ng isang oras galon kada square meter na buhos ng ulan sa loob ng isang oras Maaaring bumaha sa mabababang lugar at sa mga pamayanang malapit sa ilog, lawa, at dagat. Maging alerto sa kondisyon ng ulan. Nagbabadya na ng baha. Maghanda sa paglikas. Lubhang mapanganib na ang baha at dapat nang lumikas sa sandaling sabihan ng awtoridad. Ipaliliwanag ko sa 'yo ang Rainfall Warning Signals. Makinig ka, ha! Oo naman!  Ano-ano ang maaaring mangyari kapag bumabagyo? Dahil may dalang malakas na hangin at ulan ang bagyo, kailangang mag-ingat sa pagbaha, storm surge, at landslide. Pagbaha Ang pagbaha ay ang pagtaas ng tubig sa ilog, lawa, at dagat dahil sa dami ng tubig-ulan. Karamihan sa mga nasasawi sa sakuna ay dahil sa flash flood o biglaang pagbaha. Kailangang maging alerto ang mga nakatira malapit sa mga ilog, lawa, at dagat, maging sa mga pamayanan sa paligid ng mga dam. Storm surge Ang storm surge o daluyong ay ang pagtaas ng tubig-dagat dahil sa bagyo. Ang malakas na hanging dala ng bagyo ang nagtutulak sa tubig-dagat papunta sa dalampasigan. Dahil dito, maaaring magkaroon ng malawakang pagbaha. Kailangang maging alerto ang mga nakatira malapit sa dagat at iwasan ang pagpalaot kapag may bagyo. Landslide Ang landslide ay ang pagguho ng lupa dahil sa matinding pagbuhos ng ulan o lindol. Para sa mga nakatira malapit sa kabundukan, alamin kung nasa panganib ang inyong lugar dahil sa landslide. Lumikas sa unang senyales ng pagguho ng lupa tulad ng bitak sa mga pader at sahig.  Ano ang dapat gawin bago dumating, kapag nariyan na, at pagkatapos ng bagyo? Bago dumating ang bagyo Itsek ang inyong emergency bag kung kompleto ito, at palitan ang mga expired o lipas nang pagkain at gamot. HABANG NARIYAN ANG BAGYO Makibalita tungkol sa bagyo. Kapag may pumasok na tubig sa loob ng bahay, agad ipasara sa nakatatandang miyembro ng pamilya ang main switch ng koryente. Tipirin ang bateriya ng cellphone. Gamitin lamang ito kung kailan kinakailangan. Manatili sa loob ng bahay o evacuation center hanggang sa lumipas ang bagyo. Pagkatapos ng bagyo Iwasan ang pagbababad sa tubig-baha at protektahan ang sarili sa mga kagat ng lamok. Huwag paandarin ang mga de-koryenteng kagamitan kapag may baha pa sa loob ng bahay. Bantayan ang mga lampara at kandilang nakasindi. Pakuluan ang inuming tubig. Huwag kang mabahala, Tulilong. Handa na tayo, di ba? Sigurado ka? Kung gusto mo, ulitin natin ang mga paghahandang dapat gawin bago dumating ang bagyo. TANDAAN! Lumikas kapag: Sinabihan ng awtoridad na kailangan nang lumikas. Nakatira sa mataas na gusali. Ang hanging dala ng bagyo ay lalong malakas sa matataas na lugar. Nakatira malapit sa dagat, lawa, ilog, dam, at mabababang lugar.  GAWIN ITO! GAWIN ITO! Plano sa Paglikas (Evacuation Plan) Kapag may bagyo o anumang sakuna, dapat alam na ninyo kung saan pupunta. Kasama ito sa tinatawag na plano sa paglikas. Umupo kasama ang buong pamilya at pag-usapan ang inyong plano. Gumawa ng kopya ng inyong plano at bigyan ang bawat miyembro ng pamilya. Dapat na nasasagot nito ang mga sumusunod na tanong. . Kung magkakahiwa-hiwalay kayo ng iyong mga magulang at kapatid, saan kayo magkikita? . Ano ang pinakamadaling daan papunta roon? . Sino ang tatawagan ninyo? . Saan ang pinakamalapit na evacuation center sa inyong bahay?  LUMILINDOL! Ang Philippine Institute of Volcanology and Seismology (Phivolcs) Earthquake Intensity Scale Intensity - Mahinang Pagyanig Halos hindi maramdaman. Mapapansin ito dahil sa paggalaw ng mga nakasabit na bagay. Intensity - Malakas na Pagyanig Mararamdaman ang pagyanig. May maririnig na napakalakas na tunog at magbabagsakan ang mga gamit sa bahay. Maaaring magbitak ang sementadong pader o sahig. Intensity - Napakalakas na Pagyanig Madadapa kung nakatayo dahil sa malakas na paggalaw ng lupa. Maaaring gumuho ang mga gusali. Ang lindol ay mahina o malakas na pagyanig dahil sa biglang paggalaw ng lupa o pagsabog ng bulkan.  Kapag nagkaroon ng malakas na lindol mula sa dagat, may posibilidad na lumikha ito ng tsunami. Kapag nagkaroon ng malakas na lindol mula sa dagat, may posibilidad na lumikha ito ng tsunami. Ang tsunami ay higanteng alon na maaaring maging kasintaas ng dalawang palapag na bahay. Nasa panganib ang mga naninirahan sa dagat, lalo na ang mga nakaharap sa Karagatang Pasipiko, Dagat Kanlurang Filipinas, Dagat Sulu, at Dagat Celebes. Ilang palatandaan nito ay ang biglang pagtaas o pagbaba ng tubig sa dagat at ang napakalakas na tunog ng paparating na alon. Ang West Valley Fault Ang fault ay bitak sa pagkakapatong-patong ng mga bato sa ilalim ng lupa. Ang paggalaw ng mga salansan ng batong ito ang nagdudulot ng lindol. Ayon sa Phivolcs, malaki ang posibilidad na gumalaw na ang West Valley Fault. Maaari itong makapaglikha ng lindol na may lakas na . magnitude. Gumagalaw umano ang fault na ito kada taon. Huli itong gumalaw taon na ang nakalipas.  y ang mga lugar na dinaraanan ng West Valley Fault San Jose Del Monte Rodriguez (Montalban) Norzagaray Doa Remedios Trinidad Lungsod Marikina Lungsod Quezon Lungsod Pasig Lungsod Makati Lungsod Taguig Lungsod Muntinlupa San Pedro Lungsod Bian Lungsod Santa Rosa Lungsod Cabuyao Lungsod Calamba Silang Carmona Gen. Mariano Alvarez NATIONAL CAPITALREGION laguna cavite rizal bulacany ang mga lugar na dinaraanan ng West Valley Fault San Jose Del Monte Rodriguez (Montalban) Norzagaray Doa Remedios Trinidad Lungsod Marikina Lungsod Quezon Lungsod Pasig Lungsod Makati Lungsod Taguig Lungsod Muntinlupa San Pedro Lungsod Bian Lungsod Santa Rosa Lungsod Cabuyao Lungsod Calamba Silang Carmona Gen. Mariano Alvarez NATIONAL CAPITALREGION laguna cavite rizal bulacan  Ano ang dapat gawin kapag lumilindol? Kapag nasa loob ng bahay o gusali, manatili lamang sa loob. Dumapa (duck), magtago sa ilalim ng matibay na mesa (cover), at kumapit nang mahigpit (hold). Kung nasa labas ng bahay, humanap ng lugar na malayo sa mga gusali, malalaking puno, o poste. Huwag manatili sa mga lugar na maaaring gumuho ang lupa. Kapag nasa loob ng sasakyan, agad sabihan ang nagmamaneho na ihinto ito sa ligtas na lugar. Dumapa, magtago, at kumapit nang mahigpit kung may espasyo. Makatutulong din ang paggamit ng seat belt. Kung nakatira malapit sa dagat, lumayo agad at pumunta sa mas mataas na lugar. Maaaring masundan ng tsunami ang lindol. Duck Cover Hold  Ano ang dapat gawin pagkatapos lumindol? Lumabas lamang ng bahay kapag hindi na gumagalaw ang lupa. Huwag tumakbo. Kung nasa loob ng gusali, hanapin ang pinakamalapit na labsan. Huwag gumamit ng elevator. Maging alerto sa aftershocks o mga pagyanig pagkatapos ng lindol. Magpunta sa lugar na malayo sa matataas na gusali at sa walang matutumbang poste o matataas na puno. Tumigil na ang lindol. Tara, lumabas na tayo. Lumayo ka sa mga bagay na puwedeng matumba, Tulilong. A, sige, mag-iingat ako. TANDAAN! Kung kailangan lisanin ang tahanan, dalhin ang inyong emergency bag.  GAWIN ITO! GAWIN ITO! Mahalagang masanay tayo kung anong gagawin kapag lumilindol. Kaya dapat magkaroon ng regular na earthquake drill sa iyong bahay at paaralan. Kasama ang buong pamilya o kaklase at guro, magsagawa ng earthquake drill at earthquake plan. Para sa earthquake drill, isagawa ang mga hakbang na dapat gawin habang lumilindol at pagkatapos nito na nasa pahina at . Para naman sa earthquake plan, ilista ang mga ligtas na lugar sa iyong bahay o paaralan na maaaring puntahan sakaling lumindol. Ilista rin ang mga paraan kung paano ka mabilis at ligtas na makapupunta sa mga lugar na ito. Sa bahay Sa paaralan Paano ka ligtas na makapupunta sa mga lugar na ito? Paano ka ligtas na makapupunta sa mga lugar na ito? . . . . . . . . . . . .  MAY SUMABOG NA BULKAN! Sa ilalim ng lupa, natutunaw Ang ganda ng Mayon! Oo, pero isa ito sa pinakaaktibong bulkan sa Filipinas. ang mga bato at nagiging magma dahil sa mataas na temperatura. Sa paglipas ng panahon, ang mainit na magma at naipong gas na mula rito ay umaakyat at ibinubuga ng mga bulkan. Ano-ano ang maaaring mangyari kapag sumabog ang bulkan? Lava flow Magkakaroon ng lava flow o ang pagdaloy ng magma magkahalong natunaw na bato at iba pang elementsmula sa bunganga ng bulkan.  Pyroclastic eruption Magkakaroon ng pyroclastic eruption o pagbuga ng mainit na abo at bato ang bulkan. Lahar Kapag umulan nang malakas habang may pyroclastic eruption, hahalo ang abo at bato sa tubig-ulan at magkakaroon ng pag-agos ng lahar. Lindol Makararamdam ng pagyanig ng lupa ang mga kalapit na pamayanan dahil sa pagsabog ng bulkan.  Ano ang dapat gawin kapag mayroong sumabog na bulkan malapit sa inyong tirahan? Magpunta sa mas ligtas na lugar kapag nakatira sa loob ng -kilometer radius Permanent Danger Zone (PDZ). Ito ang mga lugar na hindi hihigit sa anim na kilometro ang layo mula sa bulkan. Mapanganib ang mga pook na ito kapag malapit nang sumabog ang bulkan. Lumikas kaagad kapag may paparating na lava flow, pyroclastic eruption, at lahar sa direksiyon ng inyong bahay. Kapag nasa loob ng bahay o gusali, isara ang lahat ng bintana at pintuan. Huwag buksan ang electric fan at aircon. Kung nasa labas ng bahay, humanap ng masisilungan. Kapag malapit sa dagat, ilog, o mabababang lugar, pumunta sa mas mataas na lugar. Kapag nasa loob ng sasakyan, isara ang lahat ng bintana at huwag buksan ang aircon. Pumunta sa ligtas na lugar, malayo sa bulkan. Gumamit ng breathing mask o kaya ay takpan ng basang panyo ang iyong ilong at bibig.  Tamang kasuotan kapag may sumabog na bulkan Proteksiyon sa mata Disposable breathing mask Kamisetang may mahahabang manggas Pantalon Sapatos na magagamit sa pagtakbo TANDAAN! Kung nakatira malapit sa bulkan, isama ang proteksiyon sa mata at disposable breathing mask sa inyong emergency bag.  GAWIN ITO! Gumawa ng evacuation plan para sa iyong buong pamilya. Malapit ba ang inyong bahay sa isang aktibong bulkan? Kung OO, sagutin ang mga sumusunod na tanong kasama ang iyong buong pamilya. OO HINDI . Saan ang pinakamalapit at pinakaligtas na lugar na maaari ninyong puntahan kapag may sumabog na bulkan? . Paano kayo mabilis at ligtas na makapupunta rito? GAWIN ITO! Gumawa ng evacuation plan para sa iyong buong pamilya. Malapit ba ang inyong bahay sa isang aktibong bulkan? Kung OO, sagutin ang mga sumusunod na tanong kasama ang iyong buong pamilya. OO HINDI . Saan ang pinakamalapit at pinakaligtas na lugar na maaari ninyong puntahan kapag may sumabog na bulkan? . Paano kayo mabilis at ligtas na makapupunta rito?  MAY SUNOG! Tulilong, huwag kang matutulog kapag may nakasinding kandila! Baka masunugan ka! Nagkakaroon ng sunog kapag kumalat ang apoy ng mga nasindihang bagay. Lumalaki ang apoy dahil sa hangin at sa iba pang mga bagay na madaling magsindi na maaaring nasa paligid. Ano ang dapat gawin kapag may sunog? Dumapa at gumapang patungo sa pinakamalapit na pintuan o bintana na puwedeng labasn. Nakalalason ang usok ng sunog. Upang hindi makalanghap ng maraming usok, manatiling malapit sa sahig dahil ang direksiyon ng usok ay laging pataas. Huwag bubuksan ang pintuan kapag may pumapasok na usok sa ilalim nito at mainit ang doorknob. Takpan ng tuwalya o kumot ang mga posibleng paskan ng usok.  Kapag hindi makalabas, huwag magtago sa kabinet. Buksan ang bintana at humingi ng tulong mula sa mga kapitbahay. Kumuha ng damit o tuwalya, basain ito, at takpan ang ilong at bibig upang di malanghap ang nakalalasong usok. Kapag nasunog ang damit, huwag tumakbo. Dumapa at magpagulong-gulong para maapula ang apoy. Paano maiiwasan ang sunog? Huwag maglaro ng posporo at mga pansindi. Bantayan ang mga nakasinding kandila o lampara. Huwag iwanan ang iniluluto. Siguraduhing nasa maayos ang mga kable ng koryente sa inyong bahay.  GAWIN ITO! Gumawa ng mapa ng inyong bahay at markahan ang mga posibleng labsan kung magkakaroon ng sunog. GAWIN ITO! Gumawa ng mapa ng inyong bahay at markahan ang mga posibleng labsan kung magkakaroon ng sunog. Narito ang mga hakbang sa paggawa. . Gumuhit ng hugis parihaba sa isang malinis na papel. Gumuhit ng karagdagang parihaba kung higit sa isang palapag ang inyong bahay. . Gumuhit ng ibat ibang hugis na kumakatawan sa mga gamit na nakalagay sa bawat bahagi ng inyong bahay. Maaari mo ring isulat ang pangalan ng bawat bahagi ng inyong bahay. . . Hatiin ang parihaba ayon sa dami ng silid na mayroon ang inyong bahay. Gumuhit ng maliliit na parihaba na kumakatawan sa mga pinto ng inyong bahay.  . Kulayan ng pula ang mga . Bigyan ng kopya ang bawat pintong maaaring labasn miyembro ng pamilya. Hikayatin ng iyong pamilya sakaling din silang magsagawa ng fire magkaroon ng sunog. drill.  MATUTONG MAGBIGAY NG PAUNANG LUNAS! Ang galing mo, Tulilong! Oo nga, saan ka natuto ng first aid? Sa kapatid ko. Sabi niya mahalagang matuto nito. Bakit daw? Nakalimutan ko na. Ano ang dapat gawin kapag nasugatan? . Patigilin ang pagdurugo. . Linisin ang sugat. . Lagyan ng antibiotic. . Takpan ang sugat.  Ano ang dapat gawin kapag nasunog ang balat? . Palamigin ang . Takpan ang . Uminom ng nasunog na balat nasunog na balat pain reliever sa pamamagitan gamit ang sterile o gamot na ng pagpapadaloy gauze bandage. pansamantalang ng tubig mula sa nakawawala ng gripo o paglublob sakit. ng apektadong parte ng katawan sa tubig. Ano ang dapat gawin kapag napilayan? . Ipahinga ang napilayang kamay o paa. . Balutin ang napilayang parte ng elastic wrap o benda. . Lagyan ng cold compress, yelong binalot sa tuwalya, ang napilayang parte. . Itaas ang naapektuhang parte ng katawan upang hindi ito mamaga.  MGA NUMERONG MAAARING TAWAGAN SA PANAHON NG SAKUNA (Emergency Hotline Numbers) Dapat alam ninyo kung sino ang tatawagan kung kailangan ninyo ng tulong. Narito ang mahahalagang numero na maaaring tawagan sa panahon ng kagipitan at sakuna. Puwede ninyo itong i-save sa inyong cellphone o tablet, o di kaya ay kopyahin at idikit sa tabi ng telepono sa inyong bahay o paaralan. National Disaster Risk Reduction and Management Council (NDRRMC) () -, () -, () -, () - Philippine National Police (PNP) Hotline Patrol o i-text ang PNP sa Bureau of Fire Protection (NCR) , () -, () - (Regional Director, Information Desk) PAGASA () - PHIVOLCS () - to , local /; -- Red Cross , () -, () - hanggang  GAWIN ITO! GAWIN ITO! Isulat dito ang mga numero ng pinakamalapit na estasyon ng pulis at bombero, ospital, barangay hall, at ng iyong mga kamag-anak na puwedeng mahingan ng tulong kapag may sakuna. Gumawa ng kopya para sa bawat miyembro ng inyong pamilya. Pulis Bombero Ospital Barangay Hall Kamag-anak  PARA SA MGA MAGULANG AT GURO Maraming pagbabago sa ating klima at paraan ng pamumuhay na dapat paghandaan ng kasalukuyang henerasyon. Ang librong ito ang maghahanda sa inyong mga anak at mag-aaral sa anumang sakuna sa tatlong hakbang: . Tamang kaalaman Ang tamang kaalaman ay susi sa kaligtasan. Bilang magulang at guro, nais nating protektahan ang ating mga anak at mag-aaral. Pero hindi sa lahat ng panahon ay kasama natin sila. At hindi natin kontrolado ang mga pangyayari kapag may sakuna. Ang tanging magagawa natin ay ihanda sila sa mga ganitong pagkakataon at ang unang hakbang ay impormasyon. Sagutin ang kanilang mga tanong habang binabasa nila ang librong ito. Kung hindi mo alam ang sagot, sabay ninyong alamin sa pamamagitan ng pagbisita sa aklatan o pagsasaliksik sa Internet.  . Tamang kagamitan Tulungan ang inyong mga anak o mag-aaral sa paglilista ng kagamitan na ilalagay sa emergency bag. Gamitin ang pahina bilang listahan ng mga kailangang gamit. Isama ninyo sila sa grocery para mamil ng imbak na pagkain o tubig. Hayaan silang ihanda ang kanilang sariling emergency bag pero gabayan sila at itsek ito pagkatapos. . Tamang tugon May mga gawain sa librong ito bilang paghahanda sa sakuna. Maging handang tumulong sa inyong mga anak o mag-aaral pero hayaan muna silang gawin ito nang mag-isa. Ang aklat na ito ay para sa mga batang edad walong taong gulang pataas. Gabayan ang bata kung hindi pa gaanong magaling sa pagbsa. Mainam din kung pag-uukulan ng oras ang mga gawain sa librong ito bilang isang pamilya o nang sabay-sabay sa klase.
How Long Till September,2,﻿"Dinala ko ang aking payong pagpasok sa paaralan kanina. Buwan na ng Oktubre. May mga araw na umuulan, may mga araw rin na hindi. Ngunit sa araw na ito, may tik-a-tik ng ulan na naririnig sa aking payong habang naglalakad ako pauwi. Nagtatangka ang malamig at basang hangin na agawin ito sa aking kamay. Sa bahay, pinanood ko si Mama na lumapit sa kalendaryo at minarkahan ang Sabado at Linggo gamit ang kaniyang malaking pulang panulat. “Siguro alam mo na kung sino ang darating para bumisita,” sabi niya, sabay kindat sa akin. Bumibisita sa ganitong buwan ang mga kamag-anak naming nasa probinsiya. Kaya tinulungan ko si Mama na maghanda ng tanghalian para sa kanila. Nagdala sila ng malalaking basket ng lansones mula sa kanilang taniman. Kumain kami nang marami at naging malagkit ang aming mga kamay dahil sa malagkit na puting dagta ng prutas. Naglaro kami ng taguan at habulan. Ngunit hindi ko pa kaarawan noon. Tiningnan ko ang kalendaryo at pinihit ang mga pahina nito. Isang taon pa bago mag-Setyembre! Parang kay layo-layo pa ng hihintayin. Noong Nobyembre, nagsindi kami ng kandila sa puntod ni Lola. Binilog ko at ginawang maliliit na dilaw at puting bilog ang natunaw na kandila. Mainit at malambot ang kandila. Pinatuyo ko ito sa malamig na simoy ng hangin hanggang sa ito’y tumigas. Nang sumunod na buwan, tinulungan ko si Papa na magsabit ng parol at balutin ng maliliit at umaandap-andap na ilaw ang aming bahay. Nagmukhang mahiwaga ang aming tahanan dahil sa maliliit na ilaw na sumasayaw sa malamig na hangin ng gabi. Nagbutones ako ng jacket noong pumunta kami sa simbahan nang madaling-araw. Lagi akong nakakatulog nang nagmimisa kaya kinukurot ako ni Mama. Ngunit ang pinakagusto kong bahagi ng madaling araw ay ang panonood sa tinderang nag-aalis ng puto bumbong mula sa lalagyang kawayan. Isang oras bago mag-Enero, winagayway ko ang mga lusis sa langit. Kagila-gilalas na fireworks ang sumabog sa himpapawid! Noong alas-dose ng gabi, sumapit na ang Enero at hinalikan ko ang lahat ng mga tiyo, tiya, lolo, at lola. Nagsabit si Mama ng bagong kalendaryo sa dingding. “Gaano pa po katagal bago mag-Setyembre?” tanong ko sa kaniya. “Bilangin mo kung ilang buwan pa,” sabi niya. Binilang ko ang siyam na buwan bago ang aking kaarawan. Siyam na buwan pa! Nang sumunod na buwan, gumawa kami ng papel na puso sa paaralan. Binigyan ko ang aking mga kaibigan pati ang Mama at Papa. Nagsabit ako ng mga rosas na puso sa bintana ng aking kuwarto. Pinanood ko habang hinahangin ang aking mga papel na puso. Nang Marso na, nilinis ko ang aking locker at nagpaalam sa aking mga kaklase. Mainit at maalinsangan sa bus pauwi sa bahay. Mataas at maliwanag ang sikat ng araw. Dumaan kami sa kapitolyo, kung saan nagsasabit ang mga tao ng maliliit na banderitas sa mga poste ng ilaw. Panahon na ng pista at mayroong perya. Binigyan ako ni Mama ng pera para makasakay ako sa merry-go-round at makakain ng cotton candy kasama ang aking mga kaibigan. Noong bakasyon, gumawa kami ng kastilyong buhangin at nag-aral lumangoy. Si Tito Jun ay isang lifeguard at marami siyang alam tungkol sa dagat. Tinulungan namin siyang magpipinsan na maglinis ng dalampasigan. Sa palagay ko, mas mainam ang malinis na buhangin sa paggawa ng kastilyong buhangin. Mas madali ring makakita ng mga isda kapag walang basura sa tubig. Para sa meryenda, gumawa ako ng haluhalo na may maraming prutas at maraming kinayod na yelo at gatas. Nang gabi, sumipol si Mama sa may bintana. “Ganito tawagin ang hangin para palamigin ang bahay,” sabi niya. Madali ang paglangoy. Mahirap ang pagsipol. Sinubok kong sumipol ng “Maligayang Bati.” Gaano pa katagal bago mag-Setyembre? Noong Mayo, gumupit kami ng mga crepe paper at hinugis ang mga ito na parang bulaklak para sa parada. Nagsuot ako ng malaki at maluwag na damit at naglakad sa palibot ng bayan patungong simbahan. Marami ring ibang dalagang nakagayak. Ngunit may isang litaw na litaw ang ganda: ang Reyna Elena ang pinakamaganda sa lahat. Di naglaon, panahon na ulit ng pagbalik sa paaralan. Gumising ako nang maagang-maaga at nagsuot ng uniporme. Pinapila kami ng punong-guro para sa flag ceremony at pinangunahan ko ang lahat sa pag-awit ng pambansang awit. Sa aming klase, nagdala si Teacher ng kulintang mula Mindanao. Nagsalitan kami sa paghampas dito gamit ang mabigat na pamalo. Nang recess, umupo ako kasama ang mga kaibigan at ilang bagong kaklase sa ilalim ng malaking puno ng akasya. Ipinakita namin sa isa’t isa ang mga bagong baunan namin at nagpalitan ng mga sandwich. Tiningnan ko ang kalendaryo ng bago kong class diary. Isa … Dalawa … Wow! Tatlong buwan na lang bago mag-Setyembre! Di na masyadong malayo ang kaarawan ko. Noong Hulyo, may dumating na bagyo. Naging mabigat ang kalangitan dahil sa malalaki at madidilim na ulap. Malakas ang ihip ng hangin sa paligid ng bahay, parang malaking ibon na malulupit ang pakpak: whoop-whoop-whoop! Umugoy ang mga sanga at lumipad ang mga dahon: fwoosh-fwoosh-fwoosh! Buwan na ng mga bugso ng hangin at baha. Minsan, pansamantalang nawawalan ng pasok sa paaralan. May ganitong lagay rin ng panahon kapag Setyembre. Ibig sabihi’y malapit na ang aking kaarawan! Noong Agosto, nagtanim ako ng munggo sa maliit na garapon. Winisikan ko ito ng kaunting tubig at nanalangin na ito ay tumubo. Madalas ang mga pag-ulan. Kapag ganitong panahon, nagpapasalamat si Mama dahil hindi na niya kailangang magdilig ng mga halaman. Sa gabi, naglalakad-lakad ako sa aming bahay suot ang aking bakya. Clop-clop-clop ang tunog ng mga ito habang ako’y nag-eensayo ng mga bugtong para sa Linggo ng Wika. Ibinili ako ni Mama ng bagong baro’t saya. Ang isinuot kong damit noong nakaraang taon ay maliit na. Sabi ni Mama, kailangan ko nang maghanap ng bagong damit para sa aking kaarawan. Malapit na malapit na ang Setyembre!"
Istorya ni Dodong.fil,2,﻿"Ako si Dodong. Ako ay isang bata. Gusto ba ninyong malaman ang nangyayari sa akin sa loob ng tiyan ng aking ina? Sabi ng doktor, kapag nagtalik sina Ama at Ina maraming punlay (sperm) sa tamod ni Ama ang naiiwan kay Ina. Isa sa mga punlay ang nakakapasok sa anurang binhay (fallopian tube) at lumalaganap sa binhay (ovum) ni Ina. Pagkatapos, ang nagkalangkap na punlay at binhay ay nagpupunta sa matris o bahay-bata at dito ako nagsisimulang mabuo. Habang lumalaki ako, unti-unti akong nagkakaroon ng mga bahagi ng katawan ng tao, gaya ng mata, ilong puso, baga, at iba pa. Unang lumalaki ang aking ulo kaysa katawan ko. Pagkaraan ng isang buwan, nagsisimulang tumibok ang puso ko. Nagsisimula ring magkahugis ang mga kamay at paa ko. Ito ang aking pusod. Dito dumadaan ang mga pagkain na kailangan ko sa paglaki. Kinukuha ko ang aking pagkain sa aking ina. Kailangan ko ng maraming pagkain kaya hindi dapat magutom si Ina. Habang tumatagal, mas maraming sustansiya ang kailangan ko. Sa ikalawang buwan, tumitimbang ako ng gramo at may haba na ½ sentimetro. Sa buwan ito ay maituturing na akong isang tao. Mayroon na akong mga daliri sa mga kamay at paa. Mayroon na rin akong maliliit na tainga. Sa ikatlong buwan, tumitimbang ako ng na gramo at may haba na mula hanggang na sentimetro. Delikado ang aking mga unang buwan ng paglaki. Una, madali akong magkasakit kapag nagkakasakit si Ina. Maaari akong magkasakit sa puso kapag nagkaroon ng tigdas na Aleman (German measles) si Ina. Delikado rin para sa akin ang mga gamot. Kaya hindi dapat uminom si Ina ng gamot na hindi muna ikinukonsulta sa doktor. Pagkaraan ng ikatlong buwan, maaari nang matiyak ang aking kasarian. Pero dahil nasa loob ako ng tiyan ni Ina. walang maaaring makaalam kung ako ay babae o lalaki hanggang hindi ako ipinapanganak. Kapag apat na buwan na, nagsisimula na akong gumalaw. Nararamdaman ni Ina ang aking paggalaw. Nagsisimula na rin akong huminga pagkaran ng apat na buwan at dalawang linggo. May kasabay na mahinang tunog ang aking paghinga pagdating ng limang buwan at dalawang linggo. Pagkaraan ng anim na buwan, mas mabigat na ako sa timbang na gramo at mahigit na hanggang na sentimetro sa haba. Pagdating ng anim na buwan at tatlong linggo, gumagalaw na ang mga kamay ko. Kaybilis ng aking paglaki. Ngayon ay isa na akong ganap na sanggol. Ang timbang ko ay mula . hanggang . kilo at ang haba ko ay sentimetro. Kailangang wasto ang aking posisyon sa loob ng tiyan ni Ina. Kapag ipinanganak ako nang suhi o una ang paa, maghihirap sa panganganak si Ina. Delikado ito at madalas ay kailangan ang operasyon. Pagkaraan ng pitong buwan, maaari na akong mabuhay sa labas ng tiyan ng aking ina kung sakaling mapaanak siya. Kapag nangyari ito, mas mainam na ilagay muna ako sa ingkiyubeytor sa ospital para mabilis akong lumakas. Masama rin para sa akin na humarap sa x-ray si Ina. lalo na sa mga unang buwan ko. May epekto rin sa akin ang damdamin ni Ina. Kapag siya ay nagulat, puwede rin akong magulat! Nakasasagap ako ng ingay kahit nasa loob ng tiyan ni Ina. Nagbabago ang tibok ng aking puso dahil sa ingay. Sa mga panahong ito, marami ring antibodies na nalilipat sa aking dugo. Ang antibodies ay kailangan ko bilang panlaban o pangontra sa tigdas, bulutong, at iba pang nakahahawang sakit. Kapag malapit na akong lumabas, kailangan ko ng mas maraming sustansiya. Maraming pagkain na masustansiya kahit mura lamang ang presyo, gaya ng dilis, malunggay, at mga gulay na dilaw o berde ang kulay. Sa ikasiyam na buwan handa na akong lumabas mula sa tiyan ng aking ina. Habang nasa tiyan ni Ina. talagang kailangan ko ang mabuting pag-aalaga. Kailangan tandaan ang lahat ng sinabi ko upang ako ay maging isang masaya at malusog na bata."
Klasmeyt.fil,2,﻿"Unang pasok ko pa lang sa klase, kilala ko na agad si Ligaya Gaya-Gaya at si Peter Drowing. Nasa likod ni Leonor si Gaya-Gaya, iniinis, ginagaya ang lahat ng gawin ni Leonor. Nasa blakbord naman si Drowing at inuubos ang tsok. Isa pang kilala ko agad si Rigor. Pinakamalaki kasi sa klase. At ang salba-salbahe. Gusto niya siya lagi ang bida. Masama ang mangyayari sa sinumang kumontra. Pero tahimik sila pagdating ni Titser Fely. Pagdating sa leksiyon ako’y hanga kay Leonor. Alam niya ang lahat ng sagot sa mga tanong ni Titser Fely. Kaya tinutukso siyang Mis Ay Kyu ni Rigor. Siguro dahil makapal ang kaniyang salamin at mahahaba ang kaniyang tirintas. Saka gulat din ako kay Claro. Ang liit-liit pero ang lakas ng boses. Namememorya niya ang kahit mahabang tula. Kaya kapag reses, kina Leonor at Claro ako sumasama. Nauupo kami sa ilalim ng puno. “Klasmeyt” ang tawag namin sa isa’t isa. Hindi namin tinatawag na “klasmeyt” si Rigor, si Gaya-Gaya, si Drowing, at kahit si Lakwatsa. Isang reses, naglaro kami ng harangang-taga. Sina Rigor ang taya. Naku, ang bilis-bilis ni Claro. Kahit si Titser Fely ay pumapalakpak paglusot ni Claro sa bantay nina Rigor. Ngunit napikon si Rigor. Minsang lumusot si Claro, pinatid si Claro, at nadapa ang aking klasmeyt. Dumugo ang ilong ni Claro. Pinatigil ni Titser Fely ang laro at pinapunta si Rigor sa kuwarto ng prinsipal. Salbahe talaga si Rigor. Biro mo, nilagyan ng babolgam ang silya ni Titser Fely. Siyempre, pag-upo ni Titser Fely ay nadikit ang kaniyang palda. Noon ko unang nakitang namula si Titser Fely. Parang sasabog na bomba. Iginala ang nanliliit na mata sa buong klase. Lahat naman ay yumuko, pati ako, dahil natatakot din kami kay Rigor. Ngunit biglang tumayo si Leonor. Ang tapang-tapang ni klasmeyt. Itinuro si Rigor. Napatawag tuloy ang magulang ni Rigor. At sanlinggong suspended si Salbahe. Uwian nang harangin kami ni Rigor. Kasama niya si Drowing at si Gaya-Gaya. “Mis Ay Kyu!” Biro mo, itinulak bigla si Leonor. Natumba siyempre ang klasmeyt kong marunong. Akala ni Rigor tatakbo kami. Pero bigla siyang sinuntok ni Claro. Sinundan ko ang klasmeyt ko. Suntok dito, sipa doon. Ang laki-laki ni Rigor. Pero hindi kami umatras ng klasmeyt ko. Napaupo si Rigor. Saka biglang humagulgol. “Pinagtutulungan ako!” sigaw niyang tumutulo ang sipon at luha. “Ang daya ninyo! Pinagtutulungan ako!” Iniwan namin si Rigor. Dumudugo uli ang ilong ni Claro. Masakit ang kanang tainga ko. Marumi ang uniporme naming tatlo. Pero tiyak namin, di na haharangin ni Rigor ang klasmeyt naming si Leonor."
Mabuhay ang Filipinas!.fil,2,﻿"Nagising ako bigla sa sigawan. natuklasna ng mga Espanyol ang Katipunan. Mabilis na inipon nina Bonifacio ang mga kasapi sa bahay ni Tandang Sora. Ipinahayag nila ang himagsikan at pinunit ang kanilang sedula. Sumalakay ang mga katipunero sa pamumuno ni Bonifacio. Unang sinalakay nina Bonifacio ang deposito ng pulbura sa San Juan. Ito ang pinaglabanan ngayon. Nanguna si Tandang Sora sa pag-aalaga ng mga sugatan. Si Tandang Sora (Melchora Aquino) ang tinawag na ina ng katipunan. Naghimagsik din ang mga Katipunero sa Cavite. Si Emilio Aguinaldo ang kinilalang lider ng himagsikan sa Kawit, Cavite. Naghimagsik din ang mga taga-Nueva Ecija. Sa ilalim ni Heneral Llanera, nilusob ng manghihimagsik ang cabiao. Kumalat ang himagsikan hanggang Palawan. Unang naghimagsik ang walong probinsya ng Maynila, Bulacan, Cavite, Nueva Ecija, Pampanga, Tarlac, Laguna at Batangas. Maraming hinuli at pinatay ang mga Espanyol. Unang binitay ang apat na katipunero sa Luneta. Noong Setyembre binitay ang tintawag na Trece Martires de Cavite. Lalong nagalit ang mga Filipino nang bitayin si Rizal. Binaril si Rizal sa Luneta noong Disyembre , . Ngunit nahati ang mga Katipunero sa Cavite. Pinakamalakas na pangkat sa Cavite ang Magdalo at ang Magdiwang. Gusto ng Mgadalo na si Aguinaldo ang maging lider ng himagsikan. Humantong ito sa kamatayan ni Bonifacio. Pinatay si Bonifacio noong Mayo , . Lumakas ang salakay ng mga Esapanyol. Isa-isang nakuha ng mga Eapanyol ang mga bayan ng Cavite. Umatras si Aguinaldo sa Batangas, at hanggang makarating sa Bulacan. Nagkaroon ng kasunduan para itigil ang labanan. Nilagdaan ang kasunduan sa Biak-na-Bato noong Disyembre , . Napunta sa Hong Kong si Aguinaldo at ibang lider. Habang nasa Hong Kong, kinausap si Aguinaldo ng mga Amerikano para bumalik agad sa Filipinas. Ngunit bumalik si Aguinaldo at muling lumaban. Noong Hunyo ipinahayag ni Aguinaldo ang Kalayaanng Filipinas. Dito tinugtog ang pambansang awit na musika ni Julian Felipe. Dito rin unang iwinagayway ang pambansang watawat. MABUHAY ANG FILIPINAS!"
Makinang Makinang,2,﻿"Sa loob ng aming bahay may isang kasangkapang makináng na makináng. Ito ay ang mákináng panahi ni Nanay. Kapag pinaandar na ni Nanay ang lumang mákiná, nagsisimula na ring tumugtog ang isang magandang musika. Parang nagkakaroon ng banda ng musiko sa loob ng aming bahay, tulad ng maririnig kapag may pista. “Ino, habulin mo ang bobinang gumulong,” utos ni Nanay. Hahabulin ko naman ang bobina ng sinulid na kay bilis-bilis gumulong. “Ino, isuot mo nga sa karayom ang sinulid na ito,” utos ni Nanay. Manliliit naman ang malilinaw kong mata para isuot ang sinulid na sinipsip ko pa ang dulo para lang maipasok sa kay liit na butas ng karayom. “’Wag kang aalis sa tabi ko, anak. Kailangan ko ang bilis ng iyong takbo at linaw ng iyong mga mata,” lambing ni Nanay. Sa bawat bobinang iniikiran ng sinulid, sa bawat sinulid na isinuot sa butas ng karayom, sa bawat telang ginugupit at tinatahi, sa bawat pagpedal ni Nanay ng mákiná, natatahi niya ang maliit na kuwelyo, ang maliit na manggas, ang maliit na bulsa, ang maliit na laso, ang maliit na bestida ng isang maliit na batang babae. Kilalang mananahi ng damit-pambata ang aking nanay. Lahat ng batang babae sa aming lugar, nagsuot ng mga bestidang itinahi ni Nanay. Pagkatapos manahi ni Nanay, nagiging parang kabayo ko naman ang mákiná. Sumasakay ako sa ilalim nito na parang isang maliit na seesaw. Di naman ako umaalis sa aking kinalalagyan, pero iniimadyin ko na malayong-malayo na ang nilalakbay ko. “Aba, Ino, ingatan mo ang aking mákináng pamana ni Nanay na galing kay Inang,” bilin ni Nanay. “Sino si Inang, Nanay?” tanong ko. “Ang aking lola, nanay ng aking nanay,” sagot niya. “Nakakalito naman!” sabi ko. “Aba, hindi naman. Basta isipin mo, lola ko si Inang,” paliwanag ni Nanay. At nagsimula na ang mahabang kuwento ni Nanay. “Kuwento ng nanay ko, binili ng aking Lolo Tuning ang mákiná kasi panahon ng giyera. Gusto ng aking lolo na mamalagi sila sa loob ng bahay. Natuwa raw sila kasi parang laruan lang ang mákiná,” simula ni Nanay. “Si Lolo Tuning ang asawa ni Inang?” tanong ko. “Oo, anak. Gusto ni Lolo Tuning na ’wag lumabas ng bahay ang kaniyang mga anak, kaya naisip niyang bumili ng mákiná na puwedeng pagkaabalahan.” “Bakit mákiná?” “Kasi maraming puwedeng gawin sa mákiná. Kaya sa ilang taon daw na may giyera ay naging ligtas sina Inang, Nanay, at ang kaniyang dalawang kapatid na babae. Nanahi lang sila nang nanahi ng kani-kanilang mga damit. Pati damit daw ng mga manyika nila, tinahi niya. Maging ang mga damit ng santo sa kanilang maliit na altar,” dugtong ni Nanay. “Ano ang nangyari pagkatapos ng giyera?” tanong ko ulit. “Aba, siyempre, masayang-masaya sila kasi makakalabas na sila ng bahay. Puwede na uli silang makapag-aral sa paaralan at makapaglaro sa malawak nilang bakuran. Pero di tumigil ang pag-andar ng mákiná kahit tapos na ang giyera,” dugtong na kuwento ni Nanay. “Bakit, Nanay?” “Kasi dumami nang dumami ang nagpatahi kay Inang. Katu-katulong niya ang kaniyang tatlong anak na babae. Namangha ang maraming tao sa ganda ng mga bestidang pambata na kanilang tinatahi,” sagot ni Nanay. “Alam mo, anak, noong bata rin akong tulad mo, ang tingin ko sa mákináng iyan ay isang malaking laruan na puwedeng kalikutin nang hindi nasisira,” kuwento ni Nanay. “Talaga, Nay?” mangha kong tanong. “Oo, sumasakay rin ako sa ilalim niyan na parang seesaw tapos paiikot-ikutin naman ng aking mga kapatid ang isang parang gulong. Siyempre, tumutulong din ako sa aking nanay, sa paghabol ng gumulong na bobina, sa pagsusuot ng sinulid sa karayom, sa pag-iikid ng sinulid sa bobina, sa pagpapasada ng tahi sa madadaling bahagi ng damit, hanggang sa natuto na akong manahi ng mga bestida,” dugtong na kuwento ni Nanay. Nakakatuwa talaga! May mahaba at dugtong-dugtong na kuwento rin pala ang lumang mákiná sa loob ng aming bahay. Kaya pala kung ganoon na lang punasan at langisan ni Nanay ang lumang mákiná. Kapag pinunasan niya ito, puwede nang magsalamin sa sobrang kinang. Kapag nilangisan niya ito, nagiging musika ang tunog kapag pinedal. Isang hapon uli. “Anak, pakihabol uli ang bobinang gumulong,” utos ni Nanay. Hinabol ko naman ang bobinang may pulang sinulid na nakaikid. “Anak, pakisuot naman sa karayom ang sinulid,” sunod na utos ni Nanay. Isinuot ko naman ang sinulid na sinipsip ko pa ang dulo para maisuot sa maliit na butas ng karayom. “’Wag kang aalis sa tabi ko, anak. Kailangan ko ang bilis ng iyong takbo at linaw ng iyong mga mata. Mamaya, may sorpresa ako sa ’yo,” lambing uli ni Nanay. Sinukatan ako ni Nanay gamit ang medida. Sinukatan niya ako sa bandang leeg, braso, dibdib, at ibaba ng tiyan. Tapos, may ginuhit si Nanay sa isang bulaklaking tela. Para din palang papel ang mga tela, puwedeng guhitan at puwedeng gupitin. Maraming gupit-tahi-pedal, gupit-tahi-pedal, at guhit-tahi-pedal ang ginawa ni Nanay. At narinig ko ang magandang musika na gawa ng lumang mákiná. Nanood ako sa pananahi ni Nanay. Unti-unti, nakita kong nagiging polo ang itinatahi ni Nanay. “Halika na, anak, isuot mo itong polong itinahi ko para sa iyo,” sabik na aya ni Nanay. Isinukat ko ang bulaklaking polo. “Aba, kasyang-kasya! Poging-pogi ang anak ko! Mula ngayon, gagawa na rin ako ng mga damit ng batang lalaki. Sunod kong tatahiin ang iyong shorts,” tuwang-tuwang sinabi ni Nanay. Pero nalungkot ako. “Nay, puwede bang maging mananahi ang isang lalaki?” tanong ko kay Nanay. Napatingin sa akin si Nanay. Itinigil niya ang pagdodrowing sa tela na gagawin niyang shorts para sa akin. “Aba, oo naman! Alam mo bang marami ring magagaling na mananahi na lalaki? Ang tawag sa kanila ay sastre. Pero sa ngayon, maglaro ka muna,” biglang lumiwanag ang mukha ni Nanay. Alam ko na ang gusto kong maging. Gusto kong maging isang mahusay na sastre balang-araw. Sa ngayon, paglalaruan ko muna ang lumang mákiná. Siyempre, lagi ko itong iingatan. Salamat sa mákináng makináng na pamana ng aking mahal na Inang!"
May Higante sa Aming Bahay,2,﻿"“Darating na ang higante sa ating bahay!” Di mapakaling sabi ni Nanay habang sa pintuan naghihintay. Pati ang mga kapatid kong sina Ate Linggit at Kuya Utoy ay puno ng ngiti at masaya ang mga mukha. Samantalang ako, nilalamig ang kamay at namumutla sa kaba. Bakit kailangan pa kasing dumating ang higante at dito pa tumira? Ang bahay naming maliit na nga ay lalong sisikip pa! Dumating ang higante sa aming bahay nang hapon ding iyon. Dala-dala niya ang malaki niyang bag at maraming kahon. “ANDITO NA AKO!” ang kaniyang bulahaw na parang kaboses ang isang kalabaw. “Naku! Nariyan na siya!” sabi ni Nanay kasunod ang mga kapatid kong di na makapaghintay. Pagpasok niya’y dinig ko ang kaniyang paglakad, bawat pag-apak ay mabigat at pakaladkad. Pagkatapos, ang higante’y sumalampak sa sopa yakap-yakap ang aking ate at kuya, habang ako’y nagtatago sa likod-bahay, pasilip-silip sa bintana at nagbabantay. Binuksan ng higante ang malalaking kahon na akala ko’y puno ng mga sandata at kanyon. Iyon pala, ang laman ay mga pasalubong! “PARA ITO SA MAGANDANG SI LINGGIT!” Hawak ng higante ang manyikang may magarang damit at may bahay-bahayang may maliliit na gamit. “PARA KAY UTOY NA SOBRANG LIKOT!” Sabay labas ng isang malaking robot na naglalakad at nagsasalita pa. “AT NASAAN NAMAN ANG AKING BUNSO?” habang nakatingin siya kung saan ako nagtatago. Gusto ko sanang kunin ang hawak niyang eroplano! “Ikaw, Matt-Matt, di ka ba magpapasalamat?” sabi ni Nanay sa akin habang itinutulak ako papalapit sa higanteng gusto akong yakapin. “Sssssaaalllaaammmattt ppppooo…” ang tanging nasabi ko dahil sa higpit ng yakap ng higanteng sinlakas ng oso. Pagkatapos, agad akong kumaripas ng takbo pabalik sa nanay ko. “PARANG NAHAWAKAN NG MULTO ITONG BUNSO KO,” sabay tawa ng higanteng parang kumakahol na asong mataba. Ngunit bakit ba talaga ako natatakot sa kaniya? Hindi dahil sintangkad siya ng poste ng koryente o sinlapad ng aming eskaparate. Hindi dahil sa malakas niyang pagtawa o sa boses niyang sinlalim ng pag-unga ng báka. Natatakot ako sa kaniya dahil ngayon ko lang siya nakita at ngayon ay mas malaki pa kaysa sa mga retrato niya sa sala. Sabi ng nanay sa akin, galing daw kasi siya ng ibang bansa. Nagtrabaho siya roon nang maraming taon kaya di ko siya gaanong kilala. “Pero huwag kang mag-alala, lagi mo na siyang makikita at makakasama dito sa bahay kapag ako’y nasa trabaho at ang mga kapatid mo’y may pasok sa eskuwela.” Naku! Maiiwan ako ritong kasama siya! Ano kaya ang mangyayari sa aming dalawa? Hindi kaya ako ay kaniyang ibalibag nang buong lakas o idribol na parang basketbol o ihagis na parang báliból? O di kaya’y iluto na parang adobo o apritada o ikulong sa hawlang puno ng ipis at gagamba? Ganito kasi ang kadalasang ginagawa ng mga higante sa mga libro at komiks na paborito kong basahin. “MATT-MATT, GISING NA,” bati ng higante sa akin sabay yugyog sa aking balikat upang ako’y dumilat. “MATAGAL-TAGAL KITANG HINDI NAKASAMA KAYA MAMAMASYAL TAYONG DALAWA. PAYAG KA BA?” Sumagot ako ng “Opo” kahit mabilis ang tibok ng aking puso. Tinulungan niya ako sa pagligo, pagbibihis, at pagsisintas ng sapatos ko. Sa aming paglalakad, maraming tao ang bumabati sa higanteng mabagal na lumalakad sa aking tabi. “Aba, Pareng Leni, saan kayo pupunta ng bulilit mo?” Tanong ni Tito Arturo na may-ari ng malaking tindahang sari-sari. “Uy, kumusta ka na, Kuya Leni! Nasaan na ang pasalubong?” Kantiyaw ni Tita Mely habang nag-iihaw ng relyenong bangus at barbekyu na ititinda mamayang gabi. Nagtataka ako dahil di sila natatakot sa kaniya. Aba’y kilalang-kilala pala itong higante sa aming barangay! Namasyal kami sa parke, sa museong pambata, at akwaryum na may napakaraming isda at pugita. Pumunta kami sa mall at kumain ng hamburger at pizza. Unti-unting nawala ang aking kaba sa matangkad kong kasama, lalo nang nginitian niya ako, sabay sabing, “SANA’Y MASAYA KA!” At nang ako’y mapagod, ako’y kaniyang isinakay sa matatag niyang mga balikat habang naglalakad. Masarap pala ang pakiramdam kapag ikaw ay nasa tuktok! Mas lumilinaw ang panonood ko ng mga paputok! At nang sa wakas ako’y inantok at nagsimulang humikab, isinandal niya ang ulo ko sa tiyan niyang malapad at naramdaman ko sa aking noo ang mainit niyang palad. Marahan niya akong hinaplos hanggang ako’y managinip na nakasakay sa eroplano at sa mga ulap sumisilip. Ngayon, alam ko na kung bakit itong si Nanay, si Ate Linggit, at si Kuya Utoy ay malapit ang loob sa higanteng ito sa aming bahay. Siya ay higante hindi dahil sa laki ng kaniyang katawan o lalim ng kaniyang boses kapag nakikipagkuwentuhan. Siya ay higante dahil sa tawa niyang dumadagundong sa lakas, dahil sa ngiting lagi niyang ipinapamalas, dahil sa tatag ng mga balikat niyang malapad, at dahil sa haplos ng mahinahon niyang palad. At ngayon, habang kami’y nanonood ng TV, sana’y lagi na lamang sa aking tabi ang higante sa aming bahay, itong pinakamamahal kong TATAY."
May mga Bulaklak.fil,2,﻿"Magkabyak na talulot Na nagtampo sa damo. Nang simoy ay sumutsot, Lumipad: Paruparo! May mga bulaklak na puting-puti. May mga bulaklak na pulang-pula. May mga bulaklak na isinasabit sa leeg. May mga bulaklak na iniaalay sa santa. May mga bulaklak na mahiyain, nalalanta ang dahon kapag nasaling. May mga bulaklak na hinog sa araw at araw ang tangi’t mithing kaulayaw. May mga bulaklak ng dilim, simbango ng mga laglag na bituin. May mga bulaklak na mapanganib, kamatayan ang handog sa umibig. May mga bulaklak ng tubig na hitik sa daloy ang pananaginip. May mga bulaklak na mapagmataas at mahilig makipagtalik sa ulap. May mga bulaklak na dapat malagas upang ipanganak ang bungang masarap. May mga bulaklak ng pag-irog; May mga bulaklak ng luha at lungkot."
May Pera sa Basura.fil,2,﻿"Ang basura ay hindi suliranin… kung alam ninyo ang dapat gawin. Kung ang dumi ng hayop at dahon ay iipunin, puwede itong maging pataba sa pananim. Kung ang bao ay di basta titisurin, puwede itong sandok, butones, suklay, at uling. Kung ang basyong bote ay di basta babasagin, puwede itong plorera, lalagayan ng lapis o bolpen. Kung ang basyong lata ay di basta yuyupiin, puwede itong taniman o laruan ng tsikiting. Kung ang tiring tabla’y di basta sisibakin, puwede itong laruan ng chess, sangkalan, at panghasa ng patalim. Ang lumang gulong ay di dapat sunungin. Puwede itong sandalyas, dormat, o kainin ni Muning. Kung ang retasong tela’y di basta pupunitin, puwede itong kortina, kumot, laso, at punda ng unan ni Martin. Kuna ang butas na timba’t kaserola ay di basta wawasakin, puwede silang gawing gasera, daspan o dekorasyong nakabitin. Kung ang lumang supot at bag ay di basta tatastasin, puwede itong muling pagsidlan kung pakalilinisin. Kung ang patapong bakal, karton, at papel ay lilikumin, puwede itong bilhin, tunawin sa pabrika, at muling gamitin. Kung ang mga ito ay inyong gagawin, malalaman ninyong ang basura ay may pakinabang din."
May Tatlong Palaka,2,﻿"May tatlong palaka sa tabi ng sapa. Pag sila’y nag-usap: “Kokak, kokak, kokak!” May tatlong palaka tiyan ay mataba. Pero pag lumundag: “Kokak, kokak, kokak!” Malalaking mata, sinlaki ng bola, anim na madilat: “Kokak, kokak, kokak!” May tatlong palaka at pagala-galang tatlong alitaptap: “Kokak, kokak, kokak!” Paglabas ng mga dila’y sangdangkal ang haba, malalagkit, matatalas: “Kokak, kokak, kokak!” Tatlong dilang mahaba ang sumunggab bigla sa tatlong kulisap: “Kokak, kokak, kokak!” May tatlong palaka sa tabi ng sapa. Pag sila’y nagalak: “Kokak, kokak, kokak!” May tatlong palaka saka tatlong pusa na ngangasab-ngasab: “Kokak, kokak, kokak!” Umingit ang sanga Lumundag ang isa; dalawa’y tumawag: “Kokak, kokak, kokak!” Sumalakay bigla ang dalawang pusa mga palaka’y nagulat: “Kokak, kokak, kokak!” Dalawang palaka sa dalawang pusa’y hindi nakaligtas: “Kokak, kokak, kokak!” May isang palaka sa tabi ng sapa ngayo’y umiiyak: “Kokak, kokak, kokak!”"
Munting Ningas-apoy.fil,2,﻿"Ito si Munting Ningas-apoy. Masdan ang kaniyang kulay— kung minsa’y pula, kung minsa’y dilaw, kung minsa’y kahel, kung minsa’y asul. Tingnan ang kaniyang galaw. Minsan ay gumagapang. Minsan ay lumulundag. At minsan ay sumasayaw. Nakaakit si Munting Ningas-apoy. Pero, teka! Huwag siyang hihipuin at baka mapaso. Kahit maliit si Munting Ningas-apoy ay matindi ang kaniyang init. Ano ang sabi mo, mukhang kilala mo si Munting Ningas-apoy pero di mo matandaan kung saan siya galing? Tama! Kilala mo si Munting Ningas-apoy dahil madalas mo siyang makita. At marami siyang maaaring pagmulan. Gaya nitong palito ng posporo. Hayan, ikiniskis ng mama ang palito ng posporo. Ngayon, nakikita mo ba si Munting Ningas-apoy. Lumalabas si Munting Ningas-apoy sa posporo dahil may posporus (phosphorus) ito na kapag kinikiskis ay sumisindi. Samakatuwid, lahat ng bagay na sumisindi o nagliliyab (combustible) gaya ng gas, gasolina, petrolyo, pulbura, papel, at kahoy, ay maaaring pagmulan ni Munting Ningas-apoy. Alam mo bang may isang bagay na napakahalaga sa buhay ni Munting Ningas-apoy? Ito’y walang iba kundi si Oksiheno (oxygen). Kung wala si Oksiheno, hindi mabubuhay si Munting Ningas-apoy. Samantala, sa tulong ni Oksiheno, si Munting Ningas-apoy ay lalong lumalakas at lumiliksi. At mas madali siyang lumaki. Kapag malakas at maliksi si Munting Ningas-apoy, dumarami ang kaniyang pakinabang. Maaari siyang panghinang. O pampakulo ng likido at kemikal. sa mga planta at laboratoryo. Kapag siya nama’y lumalaki, mas nagiging mabigat din ang kaniyang mga trabaho. Halimbawa ang pagtunaw sa matitigas na metal gaya ng bakal, tanso, pilak, at tingga… O kaya’y panluto ng goma, silica para sa salamin, at mga sangkap ng niyog sa paglikha ng sabon. Nagulat ka dahil kayang gawin itong lahat ni Munting Ningas-apoy? Hindi ito dapat pagtakhan sapagkat may pinagmanahan siya. Alam mo bang ginulat ng mga ninuno ni Munting Ningas-apoy ang ating mga ninuno nang madiskubre sila sa bato at kahoy? Noong araw, walang gamit na apoy ang ating mga ninuno hanggang minsan, habang pinipingki ng ating lolo ang dalawang batong-buhay, May diklap na biglang lumitaw. Ito ang lolo ni Munting Ningas-apoy. Minsan naman, habang kinikiskis ng ating lola ang dalawang tuyong patpat ay unti-unti itong uminit at umusok. Ang marikit na ningas na resulta nito ay ang lola ni Munting Ningas-apoy. Mula noon, ang lolo’t lola ni Munting Ningas-apoy ay naging katulong ng ating mga ninuno sa iba’t ibang gawain at kabuhayan. Sila ang nagluto ng kanilang pagkain. Tinanglawan nila ang gabi at madidilim na gubat at yungib. Pampainit sila kung malamig at sandata sa mababangis na hayop. Pansunog sila sa mga sukal para may pagtamnan ng palay at gulay. Di naglaon, itinuloy ng mga magulang ni Munting Ningas-apoy ang gawain ng kaniyang lolo’t lola. Ang nanay ni Munting Ningas-apoy ay pansindi ng gasera, sulo, at kandila. Ginagamit na pansindi ng kalan at pansiga ng basura. Ginagamit sa paglilitson at pag-iihaw. Ginagamit sa pagkukulot at pagpaplantsa. Samantala, ang tatay ni Munting Ningas-apoy ay ginagamit sa pagpapaandar ng tren … Ginagamit din sa pagpapatakbo ng bapor at pagpapalipad ng eroplano. Kaya naman, kahit na maliit dapat pasalamatan si Munting Ningas-apoy. Kundi sa kaniya at sa kaniyang mga kamag-anak, di natin mararanasan ang ginhawa ng mga bahay natin ngayon."
Munting Patak-Ulan,2,﻿"Isang araw, natapat si Inang Ulap sa isang bundok. “Bababa na po ako,” sabi ni Munting Patak-ulan. “Kami rin po, Inang,” sabi ng mga kapatid ni Munting Patak-ulan. “Sige, mga anak,” sabi ni Inang Ulap. “Tumulong kayo sa mga tao, hayop, at halaman.” Bumaba sa isang dahon si Munting Patak-ulan. Bumaba rin sa dahon ang kaniyang mga kapatid. Bumigat ang dahon at nahulog sila sa lupa. Kumapit si Munting Patak-ulan sa isang dahong tuyo. Naupo siya sa ibabaw nito. Pinanood niya ang kaniyang mga kapatid na iba-iba ang ginagawa. May nagtuloy sa ilalim ng lupa. May pumasok sa mga ugat ng punongkahoy. Nang magsawa sa ibabaw ng dahon si Munting Patak-ulan, bumaba siya sa gilid nito. Nagtago siya sa ilalim ng dahon at natulog. Pagkaraan ng ilang araw, ginising si Munting Patak-ulan ng isang kapatid niya. “Halika na, Munti,” sabi nito. “Tumulong tayo sa mga ilog.” Bumaba sina Munting Patak-ulan sa ilalim ng lupa. Madilim sa ilalim ng lupa. Ngunit masayang umaawit sina Munting Patak-ulan. Umaawit sila habang umaagos pababa sa bundok sa ilalim ng lupa. Lumabas sina Munting Patak-ulan sa isang sapa. Umaawit pa rin sila habang umaagos sa sapa. Umagos sina Munting Patak-ulan sa isang ilog. Pagkatapos, umagos sina Munting Patak-ulan sa isang look. Maraming isda sa look. Nakipaglaro sa mga isda sina Munting Patak-ulan. Sumakay sa ibabaw ng isda si Munting Patak-ulan. Dinala sila ng isda sa gitna ng dagat. Nakita nina Munting Patak-ulan ang kanilang Inang Ulap sa ibabaw ng dagat. Kumaway sila kay Inang Ulap. “Uuwi na po kami, Inang Ulap,” sabi nina Munting Patak-ulan. Tinangay ng hangin si Munting Patak-ulan. Tinangay ng hangin ang iba niyang mga kapatid. Tinangay silang lahat patungo kay Inang Ulap. Niyakap ni Inang Ulap ang kaniyang mga anak. Maraming kuwento sina Munting Patak-ulan kay Inang Ulap. Natapat naman si Inang Ulap sa isang dam. Muli, naisip ni Munting Patak-ulan na bumaba sa imbakan ng tubig sa likod ng dam. Sumama ring pababa ang kaniyang mga kapatid. Dinala ng alon sina Munting Patak-ulan sa toreng nakalubog sa tubig. Lumusot sila sa loob ng tore. Nahulog sila sa tunel sa ibaba ng tore. Naglakbay sila sa tunel sa ilalim ng dam. Pinaikot nina Munting Patak-ulan ang mga turbina sa powerhouse. Mahalaga ang powerhouse sa paglikha ng koryente. Lumabas sila sa ilog sa likod ng powerhouse. Lumusot sina Munting Patak-ulan sa isang diversion dam. Nagtuloy sila sa isang lateral at nakarating sila sa kanaleta. Dumating sina Munting Patak-ulan sa isang bukid. Kumapit sila sa mga ugat ng palay. Naghakot sila ng mga sustansiya buhat sa putik ng bukid. Pinalusot nila ang mga sustansiya sa loob ng mga ugat. Hinatak nina Munting Patak-ulan ang mga sustansiya paakyat sa puno ng palay. Nagpunta sila sa mga dahon. Dala pa rin ang mga sustansiya, tumulong sila sa paggawa ng pagkain ng palay. Tumulong sila kina Sinag-araw. Nang mapagod si Munting Patak-ulan, naupo siya sa ibabaw ng dahon. Nakita niya si Inang Ulap sa langit. “Ihatid ninyo ako kay Inang Ulap,” sabi niya kina Sinag-araw at Hangin. Kasama ng ibang mga kapatid, umuwi sila kay Inang Ulap. Tuwang-tuwa si Inang Ulap sapagkat ang mga anak niya ay nakatulong sa mga tao, hayop, at halaman."
Munting Sinag-araw.fil,2,﻿"Kinargahan ng lakas ni Amang Araw ang mga anak niyang sina Munting Sinag-araw. “Sapat na ang inyong lakas para makatagal sa gawain sa maghapon,” sabi ni Amang Araw sa mga anak. “Magtungo na kayo sa inyong misyon.” Lumipad sa kalawakan sina Munting Sinag-araw. Nagdaan sila sa bahaghari bago lumapag sa daigdig. Nakita ni Sinag-araw ang isang bahay. Lumundag siya sa bintana. Sumunod ang kanyang mga kapatid. Pumasok sila sa silid. Nagliwanag ang buong silid. Isang maputlang bata ang nasa silid. “Kulang siya sa mga bitamina A at D,” sabi ni Munting Sinag-araw . Inispreyan niya ng mga bitamina ang bata kaya lumakas ito. Lumapag si Munting Sinag-araw sa dahon ng palay. “Bibigyan kita ng pagkain,” sabi niya kay Munting Palay. “Sige, gusto ko ang maraming pagkain para marami ang aking maging bunga,” sabi ni Munting Palay. Naghakot si Munting Patak-ulan ng mga sustansiyang gagamitin ni Munting Sinag-araw sa paggawa ng pagkain. gumawa ng pagkain si Munting Palay si Munting Sinag-araw. Lumundag si Munting Sinag-araw sa maraming lubak at nag-isprey siya ng init. Namatay ang mga mikrobyo sa lubak. Naalis din ang mabahong amoy sa lubak. Lumundag si Munting Sinag-araw sa damit na nakakula sa damo. Nag-isprey siya ng init dito. Pumuti ang damit na nakakula. Lumundag si Munting Sinag-araw sa loob ng isang bahay. Nananahi ang babae sa loob ng bahay. Binigyan ng sapat na liwanag ni Sinag-araw ang loob ng bahay. Maraming natahing damit ang babae. Lumayo kay Amang Araw ang dakong iyon ng daigdig. Pagod na sina Munting Sinag-araw. Malamlam na ang kanilang sinag. Kulang na ang kanilang lakas. “Matulog na kayo,” sabi ni Amang Araw. “Ibang kapatid naman ninyo ang bibigyan ko ng misyon bukas.” At natulog sina Munting Sinag-araw sa dakong iyon ng mundo."
Nang Magkakulay ang Nayon,2,﻿"Noong araw, laging malungkot si Juanito. Kasi, malungkot sa nayon ni Juanito. Malungkot ang nayon ng Alikabok. Walang kulay ang mga bahay. Walang kulay ang mga hayop at halaman. Walang araw sa nayon ng Alikabok. Lahat ng bagay ay may alikabok. Tamad maglinis ang mga tao. Mahilig maglasing ang mga lalaki. Mahilig matulog ang mga babae. Isang araw, dumating ang isang lalaki. Nakita ni Juanito ang lalaki. Ibang-iba ang dumating na lalaki. Mas mabilis lumakad ang lalaki. Masaya ang mukha at may kulay ang damit nito! Nagpunta ang lalaki sa isang tindahan. Sumunod si Juanito sa lalaki. Natutulog ang may-ari ng tindahan. Puro alikabok ang tindahan. Puro alikabok ang mga garapon sa tindahan. Puro alikabok ang mga estante sa tindahan. Ibig maupo ng lalaki. Puro alikabok ang mga upuan sa tindahan. Nilinis ng lalaki ang isang upuan. Nilinis niya pati ang sandalan ng upuan. Nagulat si Juanito. May kulay pala ang upuan! Kulay pula ang upuan! Nilinis din ni Juanito ang isang upuan. Kulay asul ang upuan niyang nilinis. Tuwang-tuwa si Juanito sa paglilinis. May dumating na ibang mga bata. Nilinis din nila ang isang upuan. Kulay dilaw naman ang upuan nilang nilinis. Tuwang-tuwa sila sa paglilinis. Kumuha ng panlinis ang mga bata. May kumuha ng walis. May kumuha ng basahan at tubig. May kumuha ng eskoba at bunot. Nilinis nila ang mga dingding ng bahay. Tuwang-tuwa sila sa mga kulay ng dingding. May dingding na kulay pula. May dingding na kulay asul. May dingding na kulay dilaw. Nilinis nila ang mga halaman. Kulay berde ang mga dahon ng halaman. Sumigla ang mga halaman. Nilinis nila ang mga bulaklak. Iba-iba ang kulay ng mga bulaklak. May bulaklak na kulay lila. May bulaklak na kulay kahel. Kumuha ng hagdan ang lalaki. Umakyat siya sa hagdan at nilinis ang langit. Lumitaw ang kulay ng ulap. Lumitaw ang kulay ng araw. Lalong sumaya ang paligid. Lalong lumitaw ang mga kulay sa liwanag ng araw. Nagising ang mga tao sa nayon ng Alikabok. Nahinto sa paglalasing ang mga lasenggo. Nagulat sila sa nakitang mga kulay. Tulong-tulong silang naglinis ng paligid. Pagkatapos, nilapitan nila ang lalaki. Gusto nilang magpasalamat sa lalaki. “Maraming salamat, ginoo,” sabi ng mga taga-Alikabok sa lalaki. “Ako si Pintor,” sabi ng lalaki. “Gusto kong pintahan ang inyong nayon. Gusto ba ninyo akong tulungan sa pagkukulay ng inyong paligid?” Sagot ng mga tao, “Oo, halina’t kulayan ang ating paligid!”"
Nasaan si Kuya Emil.fil,2,﻿"Aba, nasaan kaya si Kuya Emil? Dati, siya lagi ang unang sumasalubong sa amin. Sabik na sabik akong makita siya. Dalawang taon kasi kaming hindi nagbabakasyon dito sa bahay nina Kuya Emil sa probinsiya. At si Kuya Emil ang pinakapaborito kong pinsan. Siya lamang ang gusto kong kalaro maghapon. Nanlaki ang mga mata ko nang makita si Kuya Emil Ang tangkad-tangkad niya. Tapos, ang lalim-lalim ng kaniyang boses. Agad kong inilabas ang aking mga robot at inalok siyang maglaro. Pero pagod daw siya at sumalampak sa silya. Sige, sabi ko, manood na lang tayo ng kartuns. Pero umiling siya. Pambata lang daw ang kartuns. Haaa? Ano bang “pmabata” ang ibig niyang sabihin? Kinabukasan, lalo akong nagtaka. Nasilip ko si Kuya Emil sa banyo. Nakaharap sa salamin at ulit-ulit sinuklay ang maayos naman ang buhok habang yumuyugyog sa saliw ng nakabibinging tunog. Akala ko ba, hindi siya mahilig sumayaw? Bigla akong kinabahan. Ang laki ng ipinagbago ni Kuya Emil maski dalawang taon lang kaming hinid nagkita! Teka, teka muna. Baka naman hindi siya si Kuya Emil? Baka ang tinatawag ko ngayong Kuya Emil ay isang tao na nagpapanggap lamang na si Kuya Emil? Tama! Iyon na nga! May magnanakaw ng kotse at tinatawag na karnaper. Siguro, meron ding magnanakaw ng kuya… At tinatawag yata silang kuyanaper. Oo nga! Dinukot siguro ng kuyanaper ang Kuya Emil ko at pinalitan ng isang tao na kahawig niya. Naku po! Nasaan na kaya ang tunay kong Kuya? Pero kelangan ko munang patunayang peke ang naritong “Kuya Emil” ko ngayon. Kelangan ko siyang sundan at imbestigahan. Dadalhin ko ang matapang na pabango ni Tatay. Dadalhin ko rin itong retrato namin ni Kuya Emil para matuklasan ko ang kanilang pagkakaiba. Wala siya sa puwesto ni Mamang Sorbetero. Dati, doon lang siya umiistambay. Wala rin siya sa swing sa malaking akasya. Siguro, ayaw rin ng swing nitong si “Kuya Emil”? Hayun! Hayun at nagbabasketbol. Himala! Hinding-hindi humipo ng bola si Kuya Emil ko. Sino nga kaya itong pumalit sa kaniya? Pagkatapos ng laro, unahan silang nagpunta sa tindero…ng pisbol. Pisbol? Sorbetes ang paborito ng kuya ko. Lalo na’t ganitong naliligo siya sa pawis. Pero nilagyan pa niya ng katakot-takot na salsa ang kaniyang tinuhog na pisbol. Talagang peke ang “Kuya Emil” kong ito. Kelangan ilantad ko nang peke siya. Hindi na ako nakatiis. Dahan-dahan akong lumapit at saka… bigla kong inisprey ng pabango ang mukha niya. Madali kasing mahatsing sa pabango si Kuya Emil. Pero, naku, talagang nakagugulat! Imbes na mahatsing, tumatawa pa siyang nagpapasalamat. Amoy pawis at amoy araw daw kasi siya. Nakihingi rin ng pabango ang mga kasama niya. Sakali daw may dumaang mga tsikas. Ngeeeek…hindi man lang tumitingin sa babae ang tunay kong Kuya Emil. Peke, peke ang “Kuya Emil” na ito! Mangiyak-ngiyak akong lumayo at umupo sa damuhan. Tinitignan ko ang dala-dala kong retrato. Tinitignan ko ang itsura doon ni Kuya Emil. Miss na miss ko na siya talaga. Nasaan kaya ang kawawa kong Kuya Emil? Laking gulat ko nang maupo sa tabi ko ang tao na nagpapanggap na “Kuya Emil” ko. Kinuha niya sa akin ang retrato at tinitignan. “Salamat at itinago mo,” nakangiti niyang sabi. Tapos, lumungkot ang kaniyang boses. “Ang saya natin noon sa parti ni Tita Chuchi.” Damang-dama kong lumungkot ang kaniyang boses. Hindi arte. Talagang lumungkot ang kaniyang boses. Parang inaalala ang paglalaro namin noon ng robot. Parang inaalala ang panonood namin noon ng kartuns. Hindi siya peke. Siya nga ang Kuya Emil ko. Maya-maya, isinauli niya ang retrato sa akin. “Halika,” yaya niya. “Magbabasketbol uli kami.” At tumakbo siya pabalik sa mga kasama. Wala na talaga akong kapiling manood ng kartuns. Pero siya pa rin ang mahal kong Kuya Emil. Maging kasintangkad kaya ako niya balang araw?"
Nawawala si Muningning,2,﻿"Itong aking si Muningning Sa umaga pagkagising Ang balahibong abuhín, Ikinikiskis sa akin. Sa paa ko, ang mabilog Na mukha'y ikinukuskos Saka ipinupulúpot Ang mahaba niyang buntot. Sadyang nakakikiliti, Simangot ko'y napapawì At hanggang sa tumanghali, Hanggang tainga ang ngiti. Ngunit ang kaniyang ngiyaw Minsa'y nakabubulahaw; Minsang ako'y nag-aaral Siya'y aking nabulyawan. Maghápon kong di narinig Ang ngiyaw niyang matinís; Nagtampo yata't umalis, Parang hindi na babalik. Nalungkot ako't nagsisi, Hinanap siya sa kalye; Bakâ umakyat sa poste O naipit na ng kotse. O bakâ pumara ng bus At nakarating sa lungsod; Sa trapiko nang mabugnot, Nag-unát at may nakalmot. Bakâ naman nápahábol Sa ibong sisípol-sípol, Patakbóng tumalón-talón At di napansin ang manhole. Bakâ nagawî sa ilog, Sa may gawaan ng balut At sa gútom at dinukot Yaóng itlog ng may itlog. Kung napatawid sa tulay, Bakâ natanaw ng tambay. Naku! Bakâ iniihaw O ginawa nang siyopaw. Di sana nakásagupà Ng dagâng sisigà-sigà. Ay! ang pusa kong kawawa, Nawawala na nga yata. Matamlay akong nagbalik Sa kuwarto ko subalit Napalundag nang masilip Si Muningning sa cabinet. Ulo niya’y hinawakan, Hinimas kong dahan-dahan; Nagising at napangiyaw Ang pusa kong kaibigan. Sa kamay ko, ang mabilog Na mukha ay ikinuskos At sakâ ipinulupot Ang mahaba niyang buntot."
Nemo Ang Batang Papel_Fil_Eng,2,﻿"May isang pambihirang bata na ang pangalan ay Nemo. Si Nemo ay isang batang yari sa ginupit na diyaryo. Siya ay isang laruan, isang batang papel. Inggit na inggit si Nemo sa mga bata. Tuwing makikita niya ang mga bata sa palaruan sa paaralan, gustong-gusto rin niyang maging bata. “Gusto kong tumawa tulad ng totoong bata! Gusto kong tumakbo tulad ng totoong bata! Gusto kong maghagis ng bola tulad ng totoong bata!” Sabi nila, kapag may hinihiling ka raw na gusto mong matupad, kailangang sabihin mo ito sa pinakamalayong bituin sa langit. Kaya isang gabi, matiyagang nagbantay sa langit si Nemo. Hinihintay niya ang paglabas ng pinakamalayong bituin. At nang makita niya ito, sinabi niya ang kaniyang hiling. “Bituin, bituin, tuparin ngayon din ako’y gawing batang masayahin!” Pumikit nang mariing-mariin si Nemo. Naramdaman niyang parang umiikot ang paligid at nagkakagulo ang mga busina ng sasakyan. Totoong bata na si Nemo! Kasama niya ang kaniyang totoong tatay na walang trabaho, at totoong kapatid na ang ingay-ingay sa isang masikip, makipot, at tagpi-tagping totoong bahay. “’Wag kayong tatamad-tamad,” sigaw ng kaniyang totoong tatay. “Magtrabaho kayo!” Kaya napilitang tumakbo si Nemo palabas ng bahay. Palakad-lakad si Nemo sa Kalye. Hindi niya pansin ang mga humahagibis na bus. Isip siya nang isip kung paano makakatulong sa kaniyang totoong pamilya. Kahit bata pa, napilitang maghanapbuhay si Nemo. Sa umaga ay nagtitinda siya ng diyaryo at sumasabit sa mga bus. Sa gabi ay nagtitinda siya ng sampagita at humahabol sa mga kotse. Pagod na pagod si Nemo araw-araw. Pakiramdam niya, pabilis nang pabilis ang kaniyang pagtanda. Kaya naisipan niyang pumasok sa eskuwelahan. Pero dahil marumi ang kaniyang suot at wala siyang sapatos, inirapan lang si Nemo ng libro. “Hindi ka bagay dito!” sabi ng libro. “Ang baho-baho mo!” nagalit sa kaniya ang mesa, “Ang dumi-dumi mo!” Kaya napilitang tumakbo si Nemo. Nagtatakbo siya nang nagtatakbo hanggang makarating sa gilid ng dagat. Sinabi ni Nemo ang problema niya sa dagat pero naghikab lang ito. Sumama si Nemo sa iba pang batang lansangan. Nagtipon-tipon sila sa isang parke. At sa dilim ng gabi, nagsimula silang maglaro at magkantahan. Nalaman ni Nemo na marami palang batang tulad niya. Mga batang lansangan, mga batang kailangang maghanapbuhay dahil sa kahirapan. Tinipon ni Nemo ang iba pang batang lansangan. Nang magkuwentuhan sila, nalaman nilang pare-pareho pala ang kanilang gusto: mapagmahal na magulang, maayos na tahanan, masayang paaralan, at sapat na pagkain. Sabay-sabay silang tumitingala sa pinakamalayong bituin sa langit at hiniling nila ang lahat ng ito. “Bituin, bituin, tuparin ngayon din kami’y gawing batang masayahin!” Sa isang iglap, ang mga bata ay naging batang papel. Inilipad sila ng hangin. Kay gaan-gaan ng kanilang pakiramdam. Kay saya-saya nila dahil malayo na sila sa magulong pamilya, malupit na eskuwelahan, at mapanganib na kalsada. Nagtataka ang mga nakakita sa mga batang papel. Marami ang naawa sa kanila. Pero ang hindi nila alam, mas maligaya ngayon ang mga batang papel, gaya ni Nemo, kaysa mga totoong bata na kailangang mabuhay sa malupit na kalsada."
Noong Unang Panahon,2,﻿"Ang Paglikha ni Tuhan sa Daigdig Sa dulong timog ng Filipinas, may mga kababayan tayo na Samal kung tawagin. Naniniwala ang mga Samal na noong unang panahon, ang daigdig ay isang malawak na dagat. Walang anumang bagay na makikita rito kundi isang malaking bola. Sa loob ng bola nakatira ang bathalang si Tuhan. Sa loob din ng bola nakatago ang lahat ng bagay na makikita ngayon sa langit at lupa. Isang araw, biniyak ni Tuhan ang bola. Nahati ang bola sa dalawa. Tumaas ang isang bahagi at naging langit. Ang bahaging naiwan sa dagat ay naging lupa. Sumama si Tuhan sa bahaging naging langit. Nang tanawin ni Tuhan ang lupa, naisip niya na dapat magkaroon ng magbabantay roon. Ikinalat niya ang kaniyang liwanag at lumikha ng tao, si Nur Muhammad. Sapagkat siya lamang ang nasa lupa, inakala ni Nur Muhammad na siya ang Bathala. “Ako ang Bathala,” sabi niya. “Nagkakamali ka, Nur Muhammad!” sigaw ni Tuhan. Nagulat si Nur at hinanap ang pinagmulan ng tinig. “Ako ang lumikha sa iyo,” sabi ni Tuhan. Hindi makapaniwala si Nur kaya hinamon niya si Tuhan. Sa galit, pinukol ni Tuhan ng kidlat si Nur Muhammad. Mula sa natunaw na katawan ni Nur Muhammad lumabas ang buwan, araw, at mga bituin. Nagkaroon ng hangin at ulap sa paligid. Pagkaraan, nagliparan ang mga ibon at kulisap. Nagtalunan ang mga isda sa dagat. Nagtakbuhan ang iba’t ibang hayop sa lupa. Tumubo and iba’t ibang bulaklak at halaman. Ang daigdig ay naging isang makulay na hardin. Ganito nilikha ng bathalang si Tuhan ang daigdig ayon sa mga Samal. Ang Paglikha ni Kabunian sa mga Tao Sa hilaga ng Filipinas, may mga kababayan tayo na Ifugaw kung tawagin. May kuwento naman sila kung paano nilikha ni Kabunian ang mga unang tao. Si Kabunian ang bathala ng mga Ifugaw. Malungkot si Kabunian sapagkat walang mga tao sa mundo. Isang araw, nagpunta siya sa Bundok ng Pulog upang lumikha ng tao. “Lilikha ako ng tao para mangalaga sa kagandahan ng paligid,” sabi ni Kabunian. “Gagawa ako ng tatlong klase ng tao na iba’t iba ang kulay ng balat,” sabi ni Kabunian. Naupo siya sa isang malaking bato at dumakot ng malambot na putik. Hinubog niya ang putik upang gawing tao. Inabot siya ng gabi sa paggawa ng unang nilalang. Dahil gabi na, ang dilim ay dumikit sa balat ng taong ginawa ni Kabunian at umitim ito. Kinabukasan, madilim pa ay gising na si Kabunian upang gumawa ng panibagong tao. Natapos ni Kabunian ang ginagawang tao habang sumisikat ang araw sa silangan. Ang maputlang silahis ng araw ay tumama sa ginawa niyang tao at pumuti ito. “Dalawa na ang nagawa ko,” sabi ni Kabunian. Kumuha uli ng putik si Kabunian at gumawa ng panibagong tao. Mataas na ang araw nang matapos siya. Ibinilad niya ang ginawang tao at hinayaang matuyo. Nakatulog sa pagod si Kabunian. Naiwang nakabilad sa araw ang ikatlong taong ginawa niya. Nang magising si Kabunian, ang pinatuyong putik ay naging isang taong kayumanggi. “Sa wakas, nakalikha ako ng tatlong tao na iba’t iba ang kulay ng balat,” sabi ni Kabunian. Ang mga taong nilikha ni Kabunian ang naging ninuno ng iba’t ibang tao sa daigdig. Ang una ang pinagmulan ng mga itim. Ang ikalawa naman ang pinagmulan ng mga puti. Ang huli ang pinagmulan ng mga kayumanggi. Si Malakas at si Maganda May isa namang kuwento tungkol sa unang lalaki at unang babae ang mga Bisaya at Tagalog. Ayon sa alamat, isang magandang paraiso ang ating daigdig noong araw. Maraming hayop at halaman sa paligid ngunit wala kahit isang tao. Minsan nagutom ang hari ng mga ibon. Nakakita siya ng gumagapang na butiki sa isang malaking kawayan. Nilapitan niya ang butiki para tukain. Nakarinig ng mga katok ang ibon mula sa loob ng kawayan. “Tok! Tok! Tok!” Ngunit hindi pinansin ng ibon ang mga katok at hinabol niya ang butiki. Nakailag ang butiki sa tuka ng ibon. Sa halip, ang kawayan ang tinamaan. Nang tukain uli ng ibon, nakailag na naman ang butiki pero biglang nahati ang kawayan. Nagulat ang ibon nang magsalita ang lalaki. “Ako si Malakas,” sabi ng lalaki. Nagulat din ang ibon nang magsalita ang babae. “Ako si Maganda,” sabi ng babae. Nagpasalamat ang dalawa sa hari ng mga ibon dahil sa pagkakahati ng kawayan. Inanyayahan ng dalawa ang ibon na tumira sa kinalalagyan nila, ngunit tumanggi ang ibon. Sa halip, sina Malakas at Maganda ang inanyayahan ng ibon na mamasyal sa iba pang bahagi ng paraiso. Sumakay ang dalawa sa likod ng ibon at nilakbay nila ang buong paraiso. Habang nasa itaas, napansin ng dalawa ang tila perlas na mga pulo. “Doon namin gustong manirahan,” sabi nina Malakas at Maganda. Ang itinuro nila ay ang mga pulo ng Filipinas. Mula noon sina Malakas at Maganda ay nanirahan sa kapuluang ito."
Papel de Liha,2,﻿"Ang nanay ko ang imis-imis. Pag may duming nakadikit, kiskis dito, kiskis doon. Pag may mantsa sa damit, kuskos dito, kuskos doon. Pag may sebo sa kawali, kaskas dito, kaskas doon. Dadako siya sa sala at mag-aayos. Pag may diyaryong nakakalat, ligpit dito, ligpit doon. Pag may turnilyong maluwag, higpit dito, higpit doon. Pag may maumbok na kutson, pitpit dito, pitpit doon. Papasok siya sa kusina at magbubusisi. Pag may ulam na malamig, salang dito, salang doon. Pag may isdang sariwa, sigang dito, sigang doon. Pag may kaláng tabingi, kálang dito, kálang doon. Tutuloy siya sa silid at titingnan ang aking gamit. Pag may sintas na maluwag, tali rito, tali roon. Pag may tastas na laylayan, tahi rito, tahi roon. Pag may butas na pundilyo, tagpi rito, tagpi roon. Gagawi siya sa paliguan at mag-uusisa. Pag may wee-wee na nakita, buhos dito, buhos doon. Pag may aah-aah na naiwan, buhos dito, buhos doon. Pag may ooh-ooh na sumingit, buhos dito, buhos doon. Iikot siya sa bakuran, sa may halamanan. Pag may dahong naglaglagan, walis dito, walis doon. Pag may ipot ng ibon, palis dito, palis doon. Pag may uod na naipon, alis dito, alis doon. 'Yan si Nanay. Ang imis-imis. Maghapon at magdamag, kiskis-kuskos, higpit-ligpit, salang-sigang, tali-tagpi, walis-palis. Isang araw, dumating si Tita Maring. Ang sabi niya: “Ano ba naman, Milagring! Kaskas-kiskis-kuskos ka nang kaskas-kiskis-kuskos kaya kumapal at gumaspang ang mga palad mo. Parang papel de liha na pang-isis. Hinay-hinay ka lang at magpalambot ng balat at baka hindi na hawakan ni Turing ang kamay mo.” Hindi na hahawakan ni Tatay ang kamay ni Nanay? Bakit? Ano ba ang papel de liha? Naghanap ako sa bahay ng papel de liha pero papel de hapon lang ang nakita ko. Pumunta ako sa tindahan ni Aling Epang at bumili ako ng papel de liha. Magaspang ito. Mahapdi sa balat. Gasgas ang kahoy sa isang kaskas. Nisnis ang damit sa isang isis. Ganito nga ba kagaspang ang mga kamay ni Nanay? Minsan nilagnat ako at napilitang mahiga. Si Nanay, tumabi sa akin. Nang tumaas ang lagnat ko, punas dito, punas doon. Nang sumama ang pakiramdam ko, lunas dito, lunas doon. Nang sumakit ang mga buto ko, himas dito, himas doon. Pero bakit hindi mahapdi ang himas ni Nanay? Bakit hindi nagasgas ang balat ko nang humimas at humaplos siya sa akin? Lalo akong guminhawa sa bawat himas ni Nanay. Mali si Tita Maring. Hindi papel de liha ang mga palad ni Nanay. Noong magaling na ako, nakita ko naman si Nanay na umiikot ng bahay. Pag di pantay ang laylayan ng kurtina, lilip dito, lilip doon. Pag may bubuwit sa silong, silip dito, silip doon. Pag may palay sa bigas, tahip dito, tahip doon. Pag may laruang nakakalat, kipkip dito, kipkip doon. Pag nabukulan ako, kapkap dito, kapkap doon. Pag may ligaw na kuting, kupkop dito, kupkop doon. Minsan nakita kong magkahawak-kamay sina Nanay at Tatay. Ang sarap tingnan. Mali talaga si Tita Maring. Hindi papel de liha ang mga palad ni Nanay. Hindi papel de lihang isis dito, isis doon. Kiskis dito, kiskis doon. Kaskas dito, kaskas doon. Pero di ko pa rin natiis na tanungin si Nanay kung bakit nasabi ni Tita Maring na papel de liha ang mga palad niya. “Anak, makapal at magaspang na ang mga palad ko dahil sa katatrabaho,” ang sabi niya. Inisip ko, pinalambot ng magagaspang na kamay ni Nanay ang unan sa ulo ko. Ang manok na nilaga… ang kutson sa upuan… ang mga medyas at kamiseta ni Tatay... ang lupang batuhan… pati lumang pandesal lumambot din. Pumunta ako kay Nanay at humawak sa mga kamay niya. Pakiramdam ko, kahit kailan, ayaw ko nang bumitiw pa."
Parisukat.fil,2,﻿"Ito’y parisukat na salamin. Madalas humarap dito si Luming. Ito’y parisukat na banig. Gabi-gabi’y nakalatag ito sa sahig. Ito’t parisukat na kuwaderno. Nakatutuwa ang naritong retrato. Ito’y parisukat na hiwa ng puto. Gustong-gusto itong meryenda ni Lito. Ito’y parisukat na aklat. Kahit walang pasok ay binubuklat. Ito’y parisukat na papag. Masarap humiga dito pag tanghaling tapat. Ito’ parisukat na bag. Hindi ito makaya ni Boyet dahil mabigat. Ito’y parisukat na kulambo. Dahil malaki, puwede kang tumayo. Ito’y parisukat na kumot Nagtatago dito ang mga batang malikot. Ito’y parisukat na pisera. Sinusulatan ito ng numero at letra. Ito’y parisukat na balsang kawayan. Inilipat ito ng mga bata sa pampang. Ito’y parisukat na mesa. Puno ito ng handa kapag pista. Ito’y parisukat na bintana. Puwesto ito ng lola na laging may nganga."
Patrolman Ngiyaw.fil,2,﻿"Ilang taon na si Patrolman Ngiyaw sa Presinto Pitumpu’t Siyam, pero laging wala siya sa listahan ng promosyon at umentuhan. Masipag naman siyang pulis. Kahit bantay sa presinto, laging listo sa trabaho at serbisyo. Pero walang dumating na umento. At pag napuwesto sa trapik, sa salbaheng drayber ay mahigpit at ang “lagay” ay wala sa isip. Pero ang asenso ay di makamit. Ito ang nasa isip ni Patrolman Ngiyaw noong gabing galing siyang maglamay sa Presinto Pitumpu’t Siyam. Bigla, may narinig siyang kaluskos at bulungan sa may likodbakod. Naghinto ang patrolman, nakiramdam, sumilip-silip, at naghintay. Saka sila sinalakay! Huling-huli sa akto ang tatlo. Sa malaking gulat, sila’y nagtatakbo. Isa laban sa tatlo, sumugod si Patrolman kahit dehado. Tatlong putok ng baril ang umalingawngaw! Sugod pa rin si Patrolman Ngiyaw sa tatlong tumatakas na magnanakaw. Palaban ang tatlo, pero si Patrolman Ngiyaw ay listo. Pagkaraan ng putukang umaatikabo, dalawa ang bagsak sa tatlo! Tumakas ang lider paakyat. Sugod din kasunod ang matapang na alagad ng batas. Hindi tumigil si Patrolman Ngiyaw hanggang sa mahuli ang lider ng mga magnanakaw. Naging sikat si Patrolman. Sinabitan pa ng medalya sa parangal. Itinaas ang kaniyang ranggo, dinagdagan ang kaniyang suweldo. Huwaran ngayon sa Presinto Pitumpu’t Siyam ang tapat at matapang na si Sarhento Ngiyaw."
Roberto Santos Caracaromata.fil,2,﻿"Si Roberto Santos Caracromata, Mahal na asawa ni Aling Mamerta, Ay lagi nang laman ng kalye’t bangketa At sakay ng kanyang pulang bisikleta. Sa umaga’t hapon, laging hawak-hawak Itong bisikletang mahal pa sa hiyas, Kundi niliinis ay pinapakintab O ipinapasyal ang apat na anak. Kahit natutulog ay laging kasiping Itong bisikletang may kunot pa mandin; At panaginip, araw ay darating, Tatanghalin siyang siklistang magaling. At ito’y problema ni Aling Mamerta Bilang isang titser at isang asawa; Kung minsan, sa iskul, pati kapwa maestro Ang tawag sa kanya’y “Miss Bisikleta.” Dahil walang kita kahit isang pera Si Roberto Santos Caracaromata, Ang kaunting s’weldo ni Aling Mamerta Halos di magkasya sa gastos-pamilya. Kaya kahit mahal ni Aling Mamerta Ang asawang hilig ay magbsikleta, Naidadasal n’yang mapanuto sana Si Roberto Santos Caracaromata. Minsang nga sa kanyang yukong pagdalangin parang may lumitaw na magandang anghel At sabi, “Mamerta, ganito ang gawin: Si Berto’y ibili ng bagong traysikel.” Alkans’ya’y biniyak ni Aling Mamerta, Ang alagang baboy dagling ibinenta, Lahat alang-alang sa kanyang asawang Si Roberto Santos Caracaromata. Hindi nga nagtagal, saydkar ay dumating, Itong bisikleta ay naging trayisikel, At itong si Bertong siklistang magaling Naging isang sikat na traysikel drayber. Araw-gabi, kayod ang kanyang pasada, Kaya tuwang-tuwa si Aling Mamerta; Habang namamasyal ay kumikita pa Si Roberto Santos Caracaromata. Si Aling Mamerta ay libre pa ngayon Sa kanyang pag-uwi’t pagpunta sa iskul. At pagkat mahilig, hindi nga naglaon, Traysikel ni Berto ay naging de-motor. Paglipas ng araw, itong motorsiklo, Naging isang dyipni, nagging tatlo, pito. . . Naghinto si misis sa pagtatrabaho At naging kahera sa talyer ni Berto. Anupa’t natupad itong kasabihang “Kung saan ang hilig, doon mabubuwal, Ang hilig ng tao ay dapat pagbigyan At baka masira kung laging may bawal.” Manedyer na mgayon ng bus Divisoria Si Roberto Santos Caracaromata; At biglang tumaba, kaya’t kung umaga, Nagbibisikleta ngayon sa Luneta."
Sampung Magkakaibigan,2,﻿"May sampung magkakaibigan. Si Karlo at siyam niyang kaklase. Si Ben na kay bagal, si Susie na madungis, si Leo, si Lara, si Karen, si Joo-chan na Koreano, ang kambal na sina Eric at Ella, at ang antuking si Anton. Mahilig silang maglaro, mag-aral, at magtulungan. Pero minsan, si Karlo ay hindi masayang kasama. There were ten friends. Karlo and his nine classmates. “Belat!” ang tukso ni Karlo, nang maunahan niya sa pila ang babagal-bagal na si Ben. Umiling na lang si Ben at lumayo kay Karlo. “Kadiri ka, hindi kita bati!” sambit ni Karlo nang napatabi siya kay Susie na madungis. Di napansin ni Karlo ang mataas na tore ng bloke ni Leo. Bumagsak ang toreng gawa ni Leo. “Ha-ha-ha! Buti nga!” sabi niya kay Leo. “Akin na 'yan!” biglang agaw ni Karlo sa laruan ni Lara. “Akin rin 'to” sabi ni Karlo, sabay agaw ng suman na kinakain ni Karen. Nasagi rin ni Karlo ang kinakaing mami ni Joo-chan na Koreano pero hindi siya nag-sorry. “Hindi ba kayo marunong sumunod sa laro? Huwag na nga kayong sumali!” ang sabi ni Karlo kina Eric at Ella pagkatapos siyang matalo sa pompiyang at siya na ang susunod na taya sa taguan. Sinubukang gisingin ni Karlo si Anton para makipaglaro. “Hoooyyy! Gising ka!” ang sigaw ni Karlo sa antuking si Anton. Pero hindi nagising si Anton. “Hindi kita bati!” sabi ni Karlo kay Anton kahit di siya naririnig nito. Nag-iisa na lamang si Karlo. Isang araw, pagdating ni Karlo sa paaralan, hinanap niya ang kaniyang mga kaklase. Gusto sana niyang makipaglaro pero walang bata sa silid nila. Wala ring bata sa palaruan. Wala ring bata sa canteen. Takang-taka si Karlo. Nakita ni Karlo na masayang naglalaro ang kaniyang mga kaklase sa bakuran ng kanilang paaralan. Hindi naman sila dating naglalaro doon. Nakita nila si Karlo pero di nila ito inimbitang makipaglaro sa kanila. “Ikaw, gusto mo bang makipaglaro sa akin?” Naiyak si Karlo nang naisip niya na walang gustong makipaglaro sa kaniya. Ganito siguro kasamâ ang naramdaman ng mga kaklase niya kapag inaagawan niya sila ng laruan at baon. Ganito siguro kasakit ang pang-aaway at panunuksong ginagawa niya sa kanila. Noon naisip ni Karlo na maging mas mabuting kaklase. Kinabukasan, lumapit si Karlo kay Ben na kay bagal sa pila. “Mauna ka na sa akin sa pila.” Sabi ni Karlo kay Ben. “Mahal kita!” sabi niya kay Susie na madungis, sabay halik dito. “Hati tayo sa baon ko.” Sabi ni Karlo kina Karen at Joo-chan noong recess. Ipinahiram ni Karlo ang kaniyang bagong laruan kay Lara. “Ikaw muna ang maglaro tapos ako naman, ha?” sabi niya kay Lara. Inanyayahan niya si Leo na gumawa ng mataas na tore ng bloke. “Paano ba 'yang laro ninyo? Puwede ba akong sumali?” Pakiusap ni Karlo kina Eric at Ella. “Shhh…huwag tayong maingay, magigising si Anton,” paalala ni Karlo. May sampung magkakaibigan. Si Karlo at siyam niyang kaklase."
Si Busol at ang mga Ibaloy.fil,2,﻿"“Takbo! Takbo! Ayan na si Busol!” Si Busol ay isang higante na kaaway ng mga Ibaloy. Tinatakot ni Busol ang mga bata. Sinasaktan niya ang mga dalaga at binata. Sinisira niya ang tanim ng mga Ibaloy. Pinapatay niya ang alagang hayop ng mga Ibaloy. Kapag hinihigop ni Busol ang tubig sa ilog, walang mainom ang mga Ibaloy. “Shruuuppp… Ang sarap ng tubig,” sabi pa ni Busol. Isang araw ay nagpulong ang mga Ibaloy. “Lumaban tayo kay Busol,” sabi ng lahat. “Patayin si Busol!” sigaw ng lahat. Nagbalak ang mga Ibaloy kung paano papatayin ang higante. Si Balitok at si Kabigat ang nagpunta sa kuweba ni Busol. Sila ay magkapatid na Ibaloy. Parehong matapang sina Balitok at Kabigat. “Busooool! May kanyaw ang mga Ibaloy!” sigaw ni Balitok. “Busooool! Maraming pagkain sa kanyaw!” sigaw ni Kabigat. “Busooool! Maraming alak sa kanyaw!” sigaw ng magkapatid. Kumilos si Busol sa loob ng kuweba. Narinig niya ang salitang “pagkain.” Narinig niya ang salitang “alak.” Sumagot ang higante, “Darating si Busol! Kakain sa kanyaw si Busol! Iinom ng alak sa kanyaw si Busol!” Nang malaman ng mga Ibaloy ang sagot ni Busol, agad silang naghanda ng kanyaw. Nagluto sila ng maraming pagkain. Nag-ipon sila ng maraming tapoy o alak na gawa sa bigas. Nag-aral ng sayaw ang mga babae. Ang mga lalaki naman ay naghukay ng isang malalim at maluwang na balon. Nilagyan nila ito ng matutulis na sibat, saka tinakpan ng kawayan at damo. “Lamon, Busol, lamon. Inom, Busol, inom.” Binundat ng mga Ibaloy ang higante at nilasing nang nilasing. Nagsayaw naman ang mga babae. “Sayaw, Busol, sayaw! Sayaw, Busol, sayaw!” Lasing na ang higante kaya sumayaw ito nang sumayaw. At ginawa ang huling hakbang. Naglundagan ang mga Ibaloy. “Lundag, Busol, lundag! Lundag, Busol, lundag!” Lumundag naman nang lumundag ang higante. Krass! Krass! Nahulog sa hukay si Busol. Namatay ang salbaheng higante. Tuwang-tuwa ang mga Ibaloy sa pagkamatay ni Busol. Nagpatuloy ang kanilang awitan at sayawan. Naging tunay na kanyaw ang kanilang pagdiriwang."
Si Dilat si Kindat si Kurap si Pikit.fil,2,﻿"Sina Dilát, Kindát, Kuráp, at si Pikít Ay nangisdâ minsan sa sambasong tubig; Ang sinakyáng bangkâ ay bakyáng bulilit, Sagwán ay palito at layag ay punít. May munting ilawán na bitbít si Dilát, May tatlóng pandesál na dalá si Kindát, May espadang balî sa baywáng si Kuráp, At si Pikít naman ay may buslóng butas. Sumikat ang buwán at sila’y inusig; “Ano’ng hanap, Dilát, Kindát, Kuráp, Pikít?” Ang sagót ni Kindát sa masayáng tinig: “Hahanapin namin ang Talang Marikít.” Walang anó-anó, dumating ang ulap, Nawalâ ang buwán, dilím ang kumalat. “Kindát, Kuráp, Pikít!” ang sigáw ni Dilát At saká binuksán ang ilaw na hawak. Kaya kahit biglang alon ay pumihit At sa hanging malakas layag ay napunit, Nailigtás ang bangkâ sa batóng matulis Sakay siná Dilát, Kindát, Kuráp, Pikít. Isáng Barakuda ang bigláng pumusag, Ang palitong sagwán ay pinágngangasab; Nang muling lumitáw, ang sabing malakás: “Ako ay gutóm pa, lagót kayong apat!” Pero pumagitnâ si Kindát, mabilis, Inalók ang isdâ nang buóng pang-akit: “Pare, pándesál ko’y masaráp nang higit Kaysa buhay naming mga magkapatíd.” Sa tamís ng alók, Barakudá’y nayag Tanggapín ang tatlóng pándesál ni Kindát. Pero nang kainin, isdá’y nagkakabag; Ang pándesál palá ay punô ng amag! Dumating ang isáng Pugitang malupít At ang bangkáng bakyá ay bigláng sinaklít; Lúlubóg ang bangkâ sa ilán pang saglít Sakáy sina Dilát, Kindát, Kuráp, Pikít. Lumuhód sa takot si Dilát at Kindát, Nagsuklób si Pikít ng buslô n’yáng butás; Subalit si Kuráp, kahit umíiyak, Espada’y hinugot, Pugita’y sinaksák. Dahil may kalawang kahit waláng tulis, Pugita’y natakot sa tétanó’t sakít; Noon din, umurong kahit waláng gurlís; Ligtás sina Dilát, Kindát, Kuráp, Pikít. Waláng anó-anó, bigláng nagliwanag At mágkakapatid ay halos mabulag; “Ang Talang Marikit!” ang sigáw ni Dilát, Pero lahát silá’y hindi makadilat. Nabulag ang tatló, maliban kay Pikít. Kayâ dahan-dahan, ang Talang Marikít Ay kaniyáng dinaklót, saká isinilíd Sa hawak na buslo’t nilagyán ng takip. Umuwî ang apat na puspós ng galák Dahil kanilá na ang Talang pangarap. Pero anó’ng lungkót! Pagdaóng sa dagat, Tala’y nawáwalâ, buslô palá’y butás! At magmulâ noón ang magkakapatíd, Nagháhanáp lagi sa Talang Marikit; Nagíng mga MATA na ang mga gamit: Dumilat, Kumindát, Kumuráp, Pumikít."
Si Dindo Pundido,2,﻿"Tuwing sasapit ang dilim, nabubuhay ang kagandahan ng hardin sa kislap ng mga alitaptap. Sa kanilang marikit at munting mundo, sikat ang mga anak nina Don Fuego at Donya Luz. Ang panganay na si Silaw ay may ilaw na ubod ng lakas. Parang plaslayt naman ang deretsong ilaw ni Sinag. Sari-sari naman ang kulay ng kislap ni Kutitap. Dahil sa angking galing ng magkakapatid, pinanabikan ng lahat ang pagsilang sa bunso. “Siguro, maraming ilaw ang bunso!” hula nila. “O kaya’y umiilaw ang pakpak!” Ngunit nagulat sila sa lumabas sa itlog— isang alitaptap na walang kislap! “Ay, wala siyang ilaw!” nagulat na sabi ni Silaw. “Tatawagin ko siyang Dindo!” pahayag naman ni Don Fuego. “Si Dindo Pundido! Ha-ha-ha!” tukso ni Sinag. “Anong klaseng alitaptap iyan?” tanong ni Kutitap. “Siya ay katangi-tangi rin tulad ninyong magkakapatid,” sagot ni Donya Luz. Paglaki ni Dindo, labis niyang ikinahiya ang pagkapundido. “Inay, espesyal din ba ako tulad nina Kuya at Ate?” nag-aalalang tanong ni Dindo. “Oo, anak. Espesyal tayong lahat. Ang kawalan mo ng ilaw ang nagpapabukod-tangi sa iyo,” malambing na wika ni Donya Luz. “At huwag kang mahiyang makihalo sa ibang alitaptap. Doon mo makikita ang iyong tunay na kislap,” payo naman ni Don Fuego. Kaya’t sa sumunod na gabi, sinundan ni Dindo ang kaniyang mga kapatid sa pag-asang mahanap ang kaniyang sariling kislap. “Kuya Silaw, gusto ko ring ilawan ang bahay ni Landong Langgam!” ani Dindo. “Ang malakas kong ilaw lamang ang kayang magpaliwanag dito!” sagot ni Silaw. “Kay Sinag ka na lang manggulo!” “Kuya Sinag, tutulungan kita sa paghahanap sa kuwintas ni Binibining Mariposa!” wika naman ni Dindo sa isa pa niyang kuya. “Ilaw ko lang ang maaaring gumabay sa landas ng binibini!” sagot ni Sinag. “Kay Kutitap ka mangulit!” “Ate Kutitap, gusto ko ring pasayahin ang salusalo ng mga kitikiti!” wika ni Dindo. “Huwag kang magulo! Tanging ilaw ko lang ang makulay at maganda para sa salusalong ito!” mataray na sagot ni Kutitap. “Paano ko kaya mahahanap ang aking kislap?” bulong ni Dindo sa kaniyang sarili. Nang makalayo na si Dindo, bigla niyang narinig ang matinis na sigaw ni Kutitap. “Saklolo!” Agad na bumalik si Dindo sa kinaroroonan ng mga kapatid. Pero, madilim na ang bahay ni Landong Langgam. Lilipad-lipad na si Binibining Mariposa suot ang kaniyang kuwintas, at tahimik na ang salusalo ng mga kitikiti. Luminga-linga si Dindo at nakita niya ang isang higanteng bote. Nakakulong dito ang kaniyang mga kapatid! Napansin din ni Dindo ang ibang alitaptap na nagtatago sa ilalim ng malaking dahon. Lahat sila ay takot na takot. Walang gustong lumapit sa bote. “Kung sila ang magtatangkang sumagip, tiyak na mahuhuli rin sila ng bata,” ani Dindo sa sarili. Nagulat ang mga nagtatagong alitaptap nang lumapit si Dindo sa bote. Papel lang ang takip ng bote, kaya’t tinadyakan niya ito at hinila, binatak, at sinipa. sa-isang nakalaya ang mga kapatid ni Dindo. Patakbong lumapit ang bata upang hulihin silang muli. Ngunit may biglang lumitaw na hugis-multong papalapit sa kaniya! Sa takot, mabilis na tumakbo palayo ang bata. Tuwang-tuwa naman ang mga alitaptap na nasa hugis-multo pa rin. N Pinalibutan ng kaniyang mga kapatid si Dindo. “Maraming salamat, Dindo!” wika nila. “Patawarin mo kami sa pagmamaliit namin sa iyo. Espesyal kang talaga!” Sa unang pagkakataon, may kakaibang liwanag sa hardin para kay Dindo. At nang gabing iyon, natuklasan ni Dindo ang kaniyang tunay na ningning."
Si Emang Engkantada at ang Tatlong Haragan,2,﻿"Ito si Emang Engkantada. Siya ay may pambihirang galing. Maganda ang kaniyang bakuran. Maraming prutas at gulay. Maraming ibon at hayop. Malinis ang hangin at tubig. Ito naman ang tatlong haragan. Si Pat Kalat ay hari ng basura. Kalat dito, tapon doon. Ito ang ugali niya. Si Pol Putol ay kaaway ng mga halaman. Putol dito, bunot doon. Ito ang libangan niya. Si Paz Waldas ay reyna ng aksaya. Aksaya sa tubig. Waldas sa koryente. Ito ang gawain niya. “Mga salbahe!” “Wala na kayong ginawang mabuti!” Galit na galit ang mga tao sa tatlong haragan. At hinabol ng mga tao ang tatlong haragan. Nakarating ang tatlong haragan sa magandang bakuran ni Emang Engkantada. “Ang sarap sirain,” sabi ni Pol. “Sige, sirain natin,” sabi ni Pat. “Sirain natin nang todo,” sabi ni Paz. Dumating si Emang Engkantada. Binawalan niya ang tatlong haragan. Tumawa lamang sila nang tumawa habang sinisira ang magandang bakuran. Nagalit si Emang Engkantada. “Dapat kayong bigyan ng aral,” sabi ni Emang Engkantada. May dumating na malakas na hangin. Umikot ang malakas na hangin sa tatlong haragan. Nahilo ang tatlong haragan. Napunta si Pol sa isang lugar na puro buhangin. Walang halaman sa paligid at mainit ang sikat ng araw. Ang lugar ay parang isang disyerto. Naghanap ng puno si Pol para sumilong. Walang puno sa paligid. “Ganito pala pag walang halaman,” sabi ni Pol. Nauhaw si Pol at naghanap ng tubig. Walang tubig sa paligid. “Ganito pala pag walang puno at tubig,” sabi ni Pol. “Gusto ko ng puno. Gusto ko ng tubig. Maawa na kayo,” sabi ni Pol. Napunta si Pat sa tambakan ng mga basura. Mabaho at madumi sa tambakan ng mga basura. Maraming langaw, ipis, at daga. Malalaki ang mga langaw, ipis, at daga. Hinabol si Pat ng maraming langaw, ipis, at daga. Takot na takot si Pat. “Ganito pala pag masyadong marumi,” sabi ni Pat. “Ayokong kainin ng daga. Ayokong magkasakit. Iligtas ninyo ako,” sabi ni Pat. Napunta si Paz sa isang madilim na siyudad. Puro usok sa siyudad. Payat na payat ang mga tao. Naghanap ng ilaw si Paz. Walang koryente. Naghanap ng gripo si Paz. Walang tubig. “Mamamatay ako sa usok at dilim. Mamamatay ako pag walang ilaw at tubig. Maawa na kayo,” sabi ni Paz. “Hindi na po ako magkakalat,” sabi ni Pat. “Hindi na po ako maninira,” sabi ni Pol. “Hindi na po ako mag-aaksaya,” sabi ni Paz. “Maawa na po kayo,” sabi ng tatlong haragan. Naawa si Emang Engkantada sa tatlong haragan. “Kailangang matuto kayong maglinis. Kailangang matuto kayong magtanim. Kailangang matuto kayong magtipid,” sabi ni Emang Engkantada sa tatlong haragan. Tumulong ang tatlong haragan kay Emang Engkantada. Naglinis ng bakuran si Pat. Nagtanim ng halaman si Pol. Nag-igib ng tubig si Paz. Tuwang-tuwa si Emang Engkantada sapagkat nagbago ang tatlong haragan."
Si Hugo hunyango,2,﻿"Ang hunyango ay may pambihirang katangian. Nagiging kakulay ito ng bawat makapitan. Dahil dito, ang hunyango ay mahirap makita ng kaniyang kalaban. Pero itong si Hugo ay naiiba sa mga kasamang hunyango. Sa halip maging kakulay ang kaniyang makapitan, ang kulay ni Hugo ay magiging kabaligtaran, kaya kitang-kita siya ng iba. Minsan, nagtago sa berdeng dahon si Hugo. Sa halip maging berde, naging pula ang kulay ni Hugo, kaya siya’y nabisto. Iniligtas ng mga kasama si Hugo pero nagreklamo ang mga ito. “Muntik ka nang mapahamak, Hugo. Bakit kabaligtaran ang naging kulay mo?” Muling nagtago sina Hugo sa balyan na asul ang damit. Naging asul ang kulay ng kaniyang mga kasama, pero si Hugo ay naging kulay kahel. Kaya si Hugo ay agad napansin ng uwak na naghahanap ng pagkain. Iniligtas ng mga kasama si Hugo pero nagreklamo ang mga ito. “Bakit naging baligtad ang kulay mo, Hugo? Muntik na tuloy mapahamak ang ating grupo!” Nagtakbuhan sila sa dayaming dilaw. Agn lahat ay naging kulay dilaw maliban kay Hugo na naging biyoleta ang kulay. Nakita siya ng naistorbong kalabaw at si Hugo ay bigla nitong sinalakay. Iniligtas ng mga kasama si Hugo pero nagreklamo ang mga ito. “Talaga bang pahamak ka, Hugo? Anong klase kang hunyango?” Umuwi sa tirahan sa gubat ang grupo. Pagod na pagod sila sa kaliligtas kay Hugo. Galit na galit sila kay Hugo dahil sa maling pagpapalit ng kulay nito. Nang gabing iyon, hindi makatulog si Hugo. Walang ano-ano’y nakaamoy ng usok si Hugo. “Nasusunog ang gubat!” Nagising at nalito ang lahat ng hunyango. Dahil itim ang kulay ng usok, Naging itim ang kulay ng lahat ng hunyango. Pero hindi itim ang naging kulay ni Hugo. Pagkat naging puti ang kaniyang kulay, si Hugo ay agad nakita ng mga kasamahan. Sinundan siya ng mga ito sa ligtas na daan, palabas sa nasusunog nilang tirahan. Si Hugo ay biglang naging sikat na hunyango. “Maraming salamat sa iyong ginawa, Hugo,” sabi ng kaniyang mga kasama. “Kung hindi naging puti ang kulay mo, baka napahamak ang buong grupo.” Gulong ng mga kulay Gaano kayo kahusay magkulay? Kaya ba ninyong kulayan ang gulong sa kabilang pahina katulad ng gulong na nakikita sa pahinang ito?"
Si Langgam at si Tipaklong,2,﻿"Ito si masipag, masikap na Langgam. Maghapong ang gawa ay maghanapbuhay; Matipid at ayaw na may nasasayang Kaya iniipon kahit munting bagay. Ito si Tipaklong, tamad at bulakbol. Walang ginagawa sa buong maghapon; Pasayaw-sayaw lang at patalon-talon At di iniisip ang lungkot at gutom. “Kaibigang Langgam, halika’t maglaro,” Sabi ni Tipaklong na pabiro-biro. “Kung puro trabaho, para kang bilanggo, Di mo nasusunod ang gusto ng puso.” Tag-ani nga noon, maraming pagkain. Sagana ang bukid sa palay at tanim. Sabi ni Tipaklong, “Ang sarap mag-aliw! Langgam, ang buhay mo ay huwag sayangin.” Ngunit nagpatuloy sa kaniyang paggawa Si Langgam na kahit isang bisyo’y wala; “Mainam na ito,” ang kaniyang wika, “Kaysa magsisi pag ikaw ay tumanda.” Kaya araw-araw, si Langgam, patuloy Sa pagtatrabaho at sa pag-iipon. Araw-araw naman itong siT ipaklong Ay pakanta-kanta at patalon-talon. Isang araw, biglang bumuhos ang ulan. “Naku, bagyo yata!” ang sigaw ni Langgam. Noon lang tumigil na maghanapbuhay Saka dali-daling umuwi ng bahay. Si Tipaklong naman ngayon ay nalito, Nahinto sa kaniyang kanta at paglukso. Nagpayong ng dahon at saka tumakbo; Dahil walang bahay, nagsiksik sa damo. Lumakas ang ulan at hindi tumigil. Nakatatakot pa ang lakas ng hangin. Maraming nasirang kahoy at pananim At waring babaha sa buong bukirin. Dahil giniginaw at tiyan ay masakit, Itong si Tipaklong ay hindi nakatiis; Ang bahay ni Langgam, tinakbong mabilis At saka kumatok na naghihinagpis. Narinig ni Langgam ang tawag sa labas Kaya ang pintuan ay binuksan agad. Pasok si Tipaklong na hirap na hirap At mahahalatang mataas ang lagnat. Naawa si Langgam sa kaniyang nakita. Ngayon, pobreng-pobre ang dating masaya. Binigyan ng bagong damit ang bisita Saka pinakain nang muling sumigla. “Ako’y hiyang-hiya,” sabi ni Tipaklong Nang makalipas na ang ginaw at gutom. “Huwag mag-alala,” sagot ng tumulong, “Maraming pagkain ang aking naipon.” At magmula noon, Tipaklong na tamad Ay di na nag-isip magsayang ng oras; Natuto kay Langgam na maging masikap Para makaligtas sa anumang hirap."
Si Lola Apura at si Lolo Un Momento,2,﻿"Isang mag-asawang talagang nakakatuwa— iyan sina Lolo Un Momento at Lola Apura. Sa edad na walumpu, sila ay kapuwa malusog at masigla! Ngunit sil ay may pagkakaiba. Balingkinitan ang katawan ni Lola. Si Lolo naman naman ay bilugan na parang bola. Pagdating sa kulay ay magkaiba rin. Maputi si Lola na parang araw sa umaga. Kayumanggi naman si Lolo, sa gabi ay parang anino. Maliksi at mabilis—iyan si Lola! Daig ng maagap ang masipag. Kaya madali kayo! Kilos na! ang madalas niyang sambit. Kaya naman binansagan siyang Lola Apura! Kabaligtaran naman si Lolo. Pakiusap niya ay Un Momento! Huwag kayong padalos-dalos, madalas niyang sambit. Ang naglalakad ng matulin, kung matinik ay malalim. Mabilis si Lola. Mabagal si Lolo. Kumbaga sa isang kanta, magkaiba sila ng ng tempo. Ngunit magkasalungat man ang kilos at turing, iisa ang kanilang isip pagdating sa gawain. Masipag at maagap si Lola—ayaw na ayaw niyang mahuhuli sa umaga. Kaya't maaga oa, siya'y gising na. Sinasabayan ang tilaok ng manok na nag-aanyaya. Bangon na! Kilos na! Masipag at masinop si Lolo. Bagama't manbagal ay panigurado. Iisa-isahin ang mga takdang gawain. Sa gabi pa lang, kailangang ayusin ang gamit! madalas niyang sambit. Ayaw na ayaw niyang sa pagmamadali ay may mawawaglit. Nangunguna sa palengke si Lola. Hindi pa sumisikat ang araw ay nasa biyahe na siya. Sariwang gulay, prutas, karne, at isda para sa aking asawa, ang lagi niyang paalala sa tindera. Maaasahan naman sa lahat ng lakaran si Lolo. Tila may listahan at mapa sa ulo. Inaral ko na agad ang aming pupuntahan. Inilista ko na rin kung ano ang dadalhin para asawa ko ay wala nang alalahanin, buong pagmamalaki ni Lolo. Kapag araw ng Linggo, maagang gumigising ang mag-asawa para mag simba. Madali ka at baka mahuli tayo sa misa! wika ni Lola Apura. Matapos magbihis ay nagpulbo si Lola. Maingat namang nagbihis si Lolo saka ibinulsa ang pitaka at rosaryo. Bihis ka na ba? tanong ni Lola Apura. Un Momento! sagot ni Lolo. Tiningnan muna niya kung may nawaglit sabay bitbit ng tungkod, abaniko, at sombrero. Agad silang nakaupo pagdating sa simbahan. Ilang sandali pa ay dumami na ang tao. Mabuti na lamang at nauna tayo, pasalamat ni Lolo. Dahil mainit at masikip, pinagpawisan ang dalawa. Sana pala ay nagdala ako ng abaniko, ani Lola. Abaniko ba kamo? sabay abot ni Lolo. Mabuti at nadala mo ito. Malaking tulong dahil tagaktak na ang pawis ko, tuwang-tuwang sabi ni Lola. Napangiti si Lolo. Alam kong sa pagmamadali mo ay hindi mo naisip magdala ng abaniko kaya nagbitbit ako. Salamat, sabi ni Lola. Kahit sa pagmamadali ko, nariyan ka pa rin, tumutulong at gumagabay sa akin. Salamat din, wika ni Lolo. Alam kong ikaw ay mabilis at ako ay mabagal. Ngunit sa kabila ng lahat, hinihinay mo pa rin ako at inaakay. Sina Lolo Un Momento at Lola Apura— magkaiba man sa kilos at itsura, palaging nagtutulungan at palaging masaya!"
Si Makisig.fil,2,﻿"Si Makisig ay nakatira sa pulo ng Mactan. Kasama niya rito ang mga magulang. Kabilang sila sa barangay na pinamumunuan ni Lapulapu, isang butihin at matapang na datu. Isang araw, habang tulog pa ang ama’t ina, maagang gumising si Makisig. Manghuhuli siya ng isda para sa kanilang agahan. Sasakay siya sa birey, ang matulin nilang bangka na matagal na niyang gustong sakyan. “Matutuwa ang aking ama’t ina,” sabi niya. “Magugulat sila sa dala kong isda.” Sakay ng birey, nagpunta siya sa dagat. Doon, sabik niyang inihagis ang lambat. Habang naghihintay ng mahuhuling isda, minasdan niya ang araw na nagliliwanag. “May iba pa kayang bayan sa kabila ng Mactan?” tanong sa sarili ni Makisig. Madalas niya itong itanong lalo’t nakakikita siya ng mga taong naglalakbay sa dagat. Walang ano-ano, nakakita siya ng bagay na maputi. Malayong-malayo iyon, kaya hindi malaman kung ano. Nang lumapit nang lumapit ang bagay na iyon, natakot si Makisig! “Bangka! Pagkalaki-laking bangka!” malakas na nasabi ni Makisig. Sakay niyon ang mga puting dayuhan at itinuturo ang bayan ng Mactan. Buong bilis, sumagwang pabalik si Makisig. Ibabalita niya sa Datu ang nakita! Pagdating sa dalampasigan, tumatakbong nagsisigaw si Makisig hanggang sa tapat ng kanilang bahay. “Ama! Gising po kayo’t may dumarating na mga puting dayuhan sa ating lupain!” Nagbabala rin siya sa mga kawal, saka muling tumakbo papunta sa palasyo ni Lapu-Lapu. Ayaw papasukin ng mga bantay si Makisig. “Natutulog pa si Datu Lapu-Lapu!” sabi ng mga kawal. Pero pumuslit si Makisig nang malingat ang mga kawal at nakausap niya si Lapu-Lapu. Pagkarinig sa balita, tinipon ni Lapu-Lapu ang kaniyang mga tauhan. Dala ang sandata at pananggalang, agad silang nagpunta sa dalampasigan. Sa pagsalubong sa mga dayuhan, sumunod si Makisig at umakyat sa punong niyog na malapit sa dagat. Sa pangunguna ng kanilang pinunong si Magallanes, bumaba sa pulo ang mga dayuhan. Kinausap nito si Lapulapu. “Hindi maaari ang inyong gusto!” matigas na sabi ni Lapu-Lapu “Bayan namin ang Mactan!” Dahil ayaw pasakop ni Lapu-Lapu, nagsimula ang labanan. Sa dami ng namatay, pumula sa dugo ang tubig. Sinunog ng mga dayuhan ang mga bahay. Sa kapal ng usok, halos di nakita ni Makisig ang labanan. Nang pabagsakin nina Lapu-Lapu si Magallanes, biglang nagsiurong ang mga dayuhan. Dali-daling bumaba sa punong niyog si Makisig habang nagdiriwang ang kaniyang mga kapanalig. Kasama ng amang magiting ding nakipaglaban, si Makisig ay tinawag ng Datu ng Mactan. “Makisig, ikaw ang pinakamatapang na kawal sa buong barangay,” sabi ni Lapulapu. “Dahil iniligtas mo ang ating bayan, bibigyan kita ng gantimpala.” Nakadama ng malaking kasiyahan si Makisig hindi dahil sa gantimpalang ibibigay sa kaniya. Sapat na ang papuri ng Datu ng Mactan."
Si Monica Dalosdalos.fil,2,﻿"Si Monica Dalosdalos ay maaga kung gumising. Ang dahilan niya’y “para maaraming matapos na gawain.” Tuwing umaga, sa halip na pumutak, pagwawalis ang kanyang hinaharap. Totoong si Monica’y masipag, pero siya’y walang ingat. Nang makita niyang marumi ang pugad, ito’y kanyang nilinis kaagad. Sa kalilinis niya, nabutas ang pugad. Sampung itlog ang nahulog at nabasag! Nang makita namang nagkalat ang dahon sa bakuran, winalis din niya ito saka sinindihan. Pero biglang lumaki ang apoy. Muntik pang masunog ang ginikang nakabunton! Galit na galit ang lahat ng manok. Hinabol si Monicang nangangatog sa takot. Nakarating siya sa kusina ng isang bahay. At nakita sa lababo ang maruruming pinggan. Hinugasan niya ang mga pinggan at binuhat. Pero dahil sa bigat, si Monica ay nadulas! Pagpasok niya sa salas, nakita ni Monica ang maalikabok na mesita. Nang linisin naman niya, natabig ang plorera! Habang pinupulot ang basag na kasangkapan, biglang dumating ang may-ari ng bahay. At si Monica Dalosdalos ay hinabol ng taga. Habang lumilipad ay kanyang nawika: “Gumagawa ka na ng mabuti’y ikaw pa ang masama.”"
Si Pagong at Si Matsing,2,﻿"Isang araw, namamasyal si Pagong at si Matsing sa tabing-ilog nang makita ni Matsing ang isang nakalutang na puno ng saging. “Tingnan mo, Pagong,” sabi ni Matsing. Itinuro niya ang puno ng saging. “Alin, ang langit?” tanong ni Pagong. Tumawa nang malakas si Matsing. “Kay bagal mo na, bulag ka pa,” sabi ni Matsing. “Iyong puno ng saging ang itinuturo ko.” “Oo nga, ano,” sabi ni Pagong. “Halika’t kunin natin.” Nang makuha ang saging ay naghati sila. “Hep! Sa ating paghahati, ako muna ang pipili,” sabi ni Matsing. “Bakit naman? Ako muna dahil maliit naman ako,” sabi ni Pagong. “Hindi maaari! Ako ang nakakita kaya ako ang unang pipili!” sabi ni Matsing. At, hinati nila ang puno ng saging. Kinuha ni Matsing ang bahaging may dahon. “Mas maganda ang nakuha ko. May dahon na kaya madaling mamumunga,” sabi ni Matsing. Sa may kakahuyan siya nagtanim. Kinuha naman ni Pagong ang bahaging may ugat. “Tiyak na mabubuhay ito dahil may ugat na,” sabi ni Pagong. Sa tabi ng ilog nagtanim si Pagong. Inalagaan ng dalawa ang kanilang mga tanim. Diniligan nila ang mga ito araw-araw at nilagyan ng pataba. Pagkaraan ng ilang araw, namatay ang tanim ni Matsing. Nalanta ang mga dahon at nabulok ang puno nito. Malungkot na malungkot si Matsing. Samantala, unti-unting nagkadahon ang tanim ni Pagong. Lumaki ito nang lumaki hanggang mamunga. Masayang-masaya si Pagong. Malungkot si Matsing nang dumalaw kay Pagong. “Hu-hu-hu!” iyak ni Matsing. “Ay, Pagong, namatay ang tanim ko.” “Aba, iyon lang pala. Huwag kang umiyak,” sabi naman ni Pagong. “Tingnan mo ang tanim ko, ang daming bunga. Tulungan mo na lang akong mamitas at hahatian kita sa bunga.” Napalundag sa tuwa si Matsing. “Talaga? Hayaan mong ako na ang umakyat,” sabi ni Matsing. Mabilis na umakyat ng puno si Matsing. Pagdating sa itaas, lahat ng mapitas ay kaniyang kinakain. Hindi na niya binigyan ng saging si Pagong. “Hoy, Matsing! Bigyan mo naman ako!” sigaw ni Pagong. Tumawa na lamang nang tumawa si Matsing. “Balat man kung malinamnam, hindi kita hahagisan,” sagot ni Matsing. Nagalit si Pagong sa sagot ni Matsing. Habang kain nang kain si Matsing sa itaas, nilagyan ni Pagong ng tinik ang puno ng saging. Pagkatapos, nagtago si Pagong sa ilalim ng isang bao. Busog na busog si Matsing nang bumaba sa puno. Pero bigla siyang napasigaw: “Aruy! Aruy! Aruy! Ang daming tinik!” Lahat ng hawakan ni Matsing ay may tinik! “Salbahe ka, Pagong! Magbabayad ka!” Naupo sa ibabaw ng bao si Matsing upang mag-alis ng tinik sa kaniyang katawan. Pero walang ano-ano, may biglang kumagat sa kaniyang buntot! “Aruy! Aruy! Aruy!” sigaw ni Matsing. Nang angatin niya ang bao, nakita niya si Pagong. Hinuli agad ni Matsing si Pagong. “Dahil sa ginawa mo,” sabi ni Matsing, “tatadtarin kita nang pinong-pino.” “Aba’y magaling,” sagot ni Pagong kahit natatakot. “Dadami pa kami at lalong sasaya.” “Oo nga, ano?” sabi ni Matsing at nag-isip. “Alam ko na! Iluluto na lang kita. Iluluto kita hanggang mamatay ka!” “Lalong magaling!” sagot ni Pagong kahit nanginginig. “Pupula ang balat ko at lalong gaganda.” “A , hindi! Ihahagis na lang kita sa ilog para ikaw ay malunod,” sabi ni Matsing. “Naku, huwag mo akong itapon sa ilog,” pagmamakaawa ni Pagong. “Malulunod ako!” Hindi pinansin ni Matsing ang hiling ni Pagong. Itinapon agad niya sa ilog ang kawawang si Pagong. Pero pagbagsak sa tubig, biglang tumawa si Pagong. “Ay, Matsing, kay hina mo talaga! Hindi mo ba alam na sa tubig ako nakatira?” Napakamot na lamang ng ulo si Matsing. “Tuso man ang matsing, napaglalamangan din!” sabi ni Pagong."
si Pilandok at ang Manok na Nangingitlog ng ginto.fil,2,﻿"Sakim at malupit si Datu Usman. Inaangkin niya ang lahat ng maibigan. Inaangkin niya kahit ang ari-arian ng mga kawawa niyang sakop. Mabagsik siyang magparusa sa sinumang tumutol at ayaw sumunod. At, nanaginip si Datu Usman ng isang malaki’t gintong sarimanok. “Gusto ko ng gintong sarimanok,” sabi ng Datu pagkagising. “Gusto kong magpagawa ng pinakamalaki at pinakamagandang gintong sarimanok.” Noon din, inutusan niya ang mga kawal: “Kunin ang lahat ng ginto sa buong bayan!” Hinakot ng mga kawal ang lahat ng ginto. Sinamsam nila ang mga suklay, hikaw, singsing, at iba pang alahas na may ginto. Sinamsam nila ang mga kasangkapan ng taumbayan na yari sa ginto. At ibinilanggo ang maraming mahirap dahil walang maibigay na ginto. Nasaksihan ito ni Pilandok. Awang-awa si Pilandok sa taumbayan at galit na galit siya kay Datu Usman. Nag-isip siya ng paraan para matulungan ang taumbayan laban sa kalupitan ni Datu Usman. Naisip niyang turuan ang kaniyang manok na “mangitlog” ng mga butil ng ginto. May apat na butil ng ginto siya. Isa-isa niyang ipinasok sa puwit ng manok ang apat na butil ng ginto. Pagkaraan, tinuruan niya ang manok na ilabas ang ginto kapag tinapik. Matagal niyang sinanay ang alagang manok. Hanggang matuto itong “mangitlog” ng ginto. Nagpunta ngayon si Pilandok sa palasyo ni Datu Usman. Inabutan niyang nakahiga sa ginto ang sakim at malupit na Datu. “Sino ka?!” mabagsik na sigaw ng Datu. “Kawal, palayasin ang pulubing ito!” Magalang na nagpakilala si Pilandok. “Mahal na Datu,” sabi ni Pilandok, “dala ko ang alaga kong manok na magbibigay sa inyo ng maraming ginto.” Pinagtawanan ng Datu si Pilandok. “Baliw ka ba? Paano ako magkakaginto sa alaga mong payat na manok?” Ngunit tinapik ni Pilandok ang manok at lumabas ang isang butil ng ginto! Nanlaki ang mga mata ng sakim na Datu. Lumapit siya kay Pilandok at siya ang tumapik sa manok. Lumabas uli ang isang butil ng ginto! “Magkano, magkano ang manok mo?” sabik na sabik na tanong ng Datu. “Ibibigay ko po ito sa inyo,” magalang na sagot ni Pilandok. “Pero palayain po ninyo ang mga bilanggo at isauli na ninyo ang mga gintong sinamsam ng mga kawal sa taumbayan.” Nag-isip nang mabuti ang Datu at tinapik uli ang manok ni Pilandok. Lumabas ang ikatlong butil ng ginto! Umiral ang kasakiman ng Datu at pumayag sa mga hiling ni Pilandok. Pinawalan noon din ang mga bilanggo. Iniutos din ng Datu na ibalik sa taumbayan ang kanilang mga ginto. Bago umalis, itinuro pa ni Pilandok ang mga dapat gawin para mas maraming itlog na ginto ang lumabas sa manok. Dapat pabayaang mag-isa ang manok sa isang maganda at tahimik na silid. Dapat itong dulutan ng saganang pagkain, na tinupad agad ni Datu Usman. Tinapik pa uli ng Datu ang manok bago ito pakawalan sa inihandang silid at lumabas ang ikaapat na butil ng ginto! Nang gabing iyon, muling nanaginip si Datu Usman. Napanaginipan niya ang mahiwagang manok at punong-puno ng ginto ang silid nito! Kaya, maagang gumising si Datu Usman at agad pinuntahan ang silid ng mahiwagang manok. Laking gulat niya pagpasok sa silid. Sa halip na ginto, puro dumi at ipot ng manok ang silid. Hinuli niya ang manok at tinapik, pero walang gintong inilabas ang manok. Natae pa ang manok sa kamay ng Datu. “Dakpin ngayon din si Pilandok!” utos ni Datu Usman sa mga kawal. Ngunit, saan makikita si Pilandok? Hanggang ngayon, hinahanap ng mga kawal ang matalinong may-ari ng manok na “nangingitlog” ng ginto."
Si Pilandok at ang mga Buwaya,2,﻿"Isang umaga, inutusan si Pilandok ng kaniyang ina na mamitas ng mangga sa nayon ng Mabunga. Kailangan niyang tumawid ng malaking ilog para makakuha ng mga mangga sa Mabunga. Ngunit, nasira ang tulay sa malaking ilog at maraming buwaya sa ilog. Kinausap ni Pilandok ang pinunong buwaya para humingi ng pahintulot na makatawid sa ilog. “Hindi puwede,” ungol ng pinunong buwaya. “Kinakain namin ang sinumang tumawid sa ilog.” Mukhang gutóm na gutóm ang mga buwaya kaya nag-isip si Pilandok ng paraan upang ligtas na makasunod sa utos ng ina. “Ilan ba kayong lahat?” tanong ni Pilandok. “Dalawampu,” mabilis na sagot ng pinunong buwaya. Nagkunwari si Pilandok na isa-isang binilang ang mga buwayang nakalutang sa ilog. “Bakit sa tingin ko’y sampu lang kayo?” “Hindi, dalawampu kami,” giit ng pinunong buwaya. “Pero sampu lang ang nakikita ko,” ulit ni Pilandok. “Imposible,” sigaw ng buwaya. “Dalawampu kami.” “Teka,” malumanay na sabi ni Pilandok. “Mabuti pa, humilera kayong lahat para mabilang ko at baka may nawawala.” Sumunod naman sa kaniyang mungkahi ang mga buwaya at humanay nang magkakadikit. “At para matiyak ko,” patuloy ni Pilandok, “tutungtong ako sa bawat bilangin ko.” “Isa,” bilang ni Pilandok at tumuntong sa pinunong buwaya sa tabi ng pampang. “Dalawa,” at lumipat siya sa ikalawang buwaya. “Tatlo, apat, lima, anim, pito, walo, siyam, sampu, labing-isa, labindalawa, labintatlo, labing-apat, labinlima, labing-anim, labimpito, labingwalo, labinsiyam…” at lumundag siya sa kabilang pampang bago isinigaw ang “Dalawampu!” Dali-daling namitas ng mangga si Pilandok. Napuno ang kaniyang dalang bayong ng malalaki, hinog, at matatamis na mangga. Kumain pa muna siya at nakatulog sa busog. Hapon na nang magising si Pilandok. Anong tuwa niya nang makitang tahimik at walang buwaya sa ilog. “Nainip siguro sa paghihintay sa akin,” at nakangiti siyang lumusong sa ilog. Ngunit, nag-aabang pala ang mga buwaya. Nang nasa gitna na siya ng ilog ay biglang naglitawan ang mga buwaya. Huli na para makatakbo pabalik sa pampang ang kawawang si Pilandok. “Naku, mabuti’t naparito kayo,” nakangiti kahit takót si Pilandok. “Tulungan naman ninyo akong tumawid dahil ang bigat ng mga dala kong mangga at baka malunod ako sa gitna ng ilog.” “Kakainin ka namin,” ungol ng pinunong buwaya. “Itong mga mangga ko na lang ang kainin ninyo,” alok ni Pilandok. “Masarap ito.” “Ikaw ang gusto namin,” ungol ng mga buwaya. “Teka,” mabilis na nag-isip si Pilandok. “Bakit ba gusto ninyo akong kainin?” “Dahil masarap ang iyong atay,” sagot ng naglalaway na pinunong buwaya. “Naku, sayang!” at nalungkot kunwa si Pilandok. “At bakit?” nagtatakang tanong ng pinunong buwaya. “Kasi masamang mabasa ang aking atay,” paliwanag ni Pilandok. “Kaya iniwan ko sa bahay. Pero kung iyon ang gusto ninyo ay kukunin ko.” Bago nakapag-isip ang mga buwaya ay sumakay siya sa likod ng pinunong buwaya. “Sige,” sabi niya. “Ihatid mo ako sa kabila at kukunin ko ang aking atay sa aming bahay.” At iyon nga ang nangyari. Sakay ng pinunong buwaya si Pilandok pagtawid ng ilog pabalik. Pagdating sa pampang, agad siyang lumukso at tumakbo pauwi kasabay ang pagsabi ng, “Hintayin ninyo ako at kukunin ko ang aking atay.” Dalawang beses nalinlang ni Pilandok ang mga gutóm na buwaya sa ilog. Napakahina ng mga buwaya dahil naniwala silang puwedeng iwan ng isang tao ang kaniyang atay. Napakahina ng mga buwaya dahil umasa silang babalik pa si Pilandok para ibigay ang atay. Ngunit, pagkaraan ng ilang sandali ay bumalik nga si Pilandok at may dala-dalang isang putol ng kahoy. Natuwa ang mga buwaya pagbalik ni Pilandok. “Nasaan ang atay mo?” sabik na tanong nila. “Teka muna,” paliwanag ni Pilandok. “Lumaki ang atay ko nang iwan ko sa bahay. Gusto kong sukatin kung sino sa inyo ang may pinakamalaking bunganga para siya ang bibigyan ko ng aking malaking atay.” “Ako iyon,” sigaw ng pinunong buwaya at ibinuka nang todo ang kaniyang bunganga. “Tingnan natin,” sabi ni Pilandok. Lumapit si Pilandok sa pinunong buwaya at saka itinukod sa nakabukang bunganga nito ang hawak na kaputol na kahoy. Pagkatapos, mabilis siyang lumayo sa pampang. Huli na nang maisip ng pinunong buwaya na nalinlang na naman siya ng tusong si Pilandok. “Haaak! Haaak!” sigaw ng pinunong buwaya ngunit hindi na niya maisara ang bunganga dahil sa nakatukod na kahoy."
Si Pilandok at ang Sakim na Datu.fil,2,"Isang gabi, nanaginip si Datu Usman. Isang gintong sarimanok ang nakita niya sa panaginip “Anong gandang sarimanok,” sabi ng datu. “Kailangang magkaroon ako ng ganoong ibon.” Upang makagawa ng gintong sarimanok, inutusan ni Datu Usman ang kanyang mga kawal. “Kunin ang lahat ng ginto sa buong kaharian!” Ibinigay ng mga tao ang kanilang ginto. Kahit munting ginto ay kinukuha ng mga kawa ng datu. Kahit kasangkapang yari sa ginto ay kinukuha ng mga kawal. Kinuha nila ang mga gintong suklay, gintong hikaw, gintong singsing, at marami pang iba. Ikinulong ng mga kawal ang hindi makapagbibigay ng ginto. Maraming nakulong dahil mahirap lamang at walang ginto. “Aba, pambihirang manok po itong dala ko. Ito po’y nangingitlog ng ginto,” sagot ni Pilandok. Tinapik ng binata ang pakpak ng manok. May lumabas nga na isang butil na ginto. Tianapik uli niya ang pakpak ng manok. May lumabas uli na isang butil na ginto! Nag-isip ang datu. Kung magiging kanya ang manok, hindi na kailangan ang gintong kinuha sa mga tao. Pumayag ang datu sa hiling ni Pilandok. Pinawalan niya ang lahat ng bilanggo. Ipinasauli rin niya ang mga gintong kinuha sa mga tao. Sa labas ng palasyo, sinalubong si Pilandok ng mga tao. Para sa kanila, si Pilandok ay isang bayani. Nagpasalamat silang lahat kay Pilandok. Nang gabing iyon, masayang natulog si Datu Usman. Napanaginipan niya ang manok ni Pilandok. Punong-puno ng ginto ang silid ng manok! Kinabukasan maagang gumising si Datu Usman. Nagpunta agad sa silid ng manok. Gusto niyang malaman kung totoo ang panaginip niya. Nagulat ang datu sa kanyang nakita. Hindi ginto kundi tae ng manok ang nagkalat sa paligid Sira-sira pa ang mga banig at kurtina sa paligid. Hindi makapaniwala ang datu sa nangyari. Kinuha agad niya ang manok at tinapik nang tinapik. Pero hindi ginto ang lumabas sa puwit ng manok. Tumae lamang ang manok sa kamay ng datu. Galit na galit si Datu Usman sa nangyari. Agad niyang inutusan ang kawal, “Dakpin si Pilandok! Lintik lang ang walang ganti!”"
Si Pilandok sa Kaharian sa Dagat,2,﻿"Pagkaraang magtago nang matagal, isang araw, si Pilandok ay pumasyal sa bayan. Akala niya ay nakalimot na si Datu Usman. Pero, nagkamali siya! Mula sa palasyo, natanaw siya ng sakim na Datu. Agad nitong ipinahuli si Pilandok sa mga kawal. “Pagbabayaran mo ang ginawa mo sa akin!” galit na galit na sabi ng Datu sa binata. Inutusan niya ang mga kawal na itali si Pilandok at ilagay sa isang hawla. “Itapon sa dagat ang manlolokong iyan!” utos pa ni Datu Usman. Dahil malayo ang dagat at mainit, napagod ang mga kawal. Pagdating sa tabi ng dagat, iniwan nila si Pilandok at natulog sila sa lilim ng mga punong niyog. Nagkataong dumaraan ang isang negosyante, sakay ng malaking bangka. May naisip agad si Pilandok. “Ayokong pakasal sa prinsesa! Ayokong pakasal sa prinsesa!” sigaw ni Pilandok. Nang marinig ng negosyante ang sigaw, nilapitan nito at kinausap si Pilandok. “Pinipilit ako ng Datu na ipakasal sa anak niya. Pero ayokong makasal, alangan ako sa prinsesa,” paliwanag ni Pilandok. “Luko-luko yata ang taong ito. Lumalapit na ang suwerte, ayaw pa,” bulong sa sarili ng negosyante. “Kung gusto mo,” sabi ng negosyante, “ako ang pakakasal sa prinsesa!” Agad pumayag si Pilandok. Pinawalan siya ng negosyante, nagpalit sila ng damit, at ang negosyante ang pumaloob sa hawla. “Pagdating ng mga kawal, sumigaw ka na gusto mong makasal sa prinsesa,” bilin pa ni Pilandok bago umalis. Nang dumating ang mga kawal, sumigaw nga nang sumigaw ang negosyante. “Gusto kong pakasal sa prinsesa! Gusto kong pakasal sa prinsesa!” Nagtawanan lamang ang mga kawal. “Naloloko na nga itong si Pilandok,” sabi ng isang kawal. Agad nilang itinapon sa dagat ang kawawang negosyante. Pagkaraan ng ilang araw, bumalik sa palasyo si Pilandok. “Pilandok! Ikaw nga ba si Pilandok?” tanong ng Datu. “Opo, mahal na Datu,” sagot ng binata. “Nais ko pong magpasalamat sa inyo dahil yumaman ako!” Ipinaliwanag ng binata na noong itapon siya sa dagat, bumagsak siya sa isang kaharian. “Pinsan ko pala ang hari doon! Binigyan pa niya ako ng maraming perlas, ginto, alahas, saka masasarap na pagkain.” Gulat na gulat ang Datu kay Pilandok. Ayaw sanang maniwala ng Datu, pero dahil hindi nalunod si Pilandok ay naniwala na rin siya. “Kinukumbida nga pala kayo ng pinsan ko sa kaniyang kaharian,” sabi pa ng binata. Lalong nanlaki ang mga mata ng Datu sa sinabi ni Pilandok. “Pupunta tayo ngayon sa dagat para malaman kung totoo ang sinasabi mo.” Agad nagpahanda ng isang malaking hawla ang Datu sa kaniyang mga kawal. Pagdating sa dagat, agad tumalon at sumisid si Pilandok. Nang lumitaw siya, isang malaking perlas ang kaniyang hawak. “Ipinabibigay po sa inyo ng pinsan ko,” sabi ni Pilandok sa Datu. Nanlaki nang husto ang mga mata ng Datu. “Kung sisisid ako sa kahariang iyon, tiyak na marami pang perlas at alahas ang makukuha ko,” sabi ng Datu sa sarili. Agad pumasok sa hawla ang Datu. “Ihagis ninyo ako sa dagat. Pero pag gumalaw ang lubid, hilahin ninyo agad,” sabi ng Datu. “Isang linggo akong titira sa kaharian ng pinsan ni Pilandok.” At, inihagis nga nila ang Datu sa dagat. Pagkaraan ng ilang sandali, gumalaw ang lubid. Hihilahin sana ng mga kawal ang hawla ngunit pinigil sila ni Pilandok. “Huwag kayong mag-alala. Kinukuha lamang siya ng pinsan ko sa hawla,” sabi ni Pilandok. Nang hindi tumigil ang paggalaw ng lubid, nagkagulo na ang mga kawal. Tulong-tulong nilang hinila ang hawla. Basang-basa at halos di makahinga si Datu Usman nang makaahon sa tubig. Sumuka siya nang sumuka hanggang maubos ang tubig sa kaniyang tiyan. “Nasaan ang Pilandok na iyan?” galit na galit na tanong ng Datu nang magkamalay-tao. Pero nang hanapin, wala na si Pilandok. Nakapagtago na ang matalinong si Pilandok."
Si Pilandok sa Pulo ng Pawikan,2,﻿"Sawa na si Datu Usman sa lahat ng pagkain. Gusto niya ng naiibang pagkain para sa pagdiriwang ng bagong buwan. A, ang itlog ng pawikan, nasambit niya at kumislap ang dalawang matatakaw na mata. Gusto kong kumain ng itlog ng pawikan! Narinig ni Pilandok ang bagong pithaya ng sakim at makapangyarihang si Datu Usman. Kailangan kong iligtas ang mga itlog. Tinawag niya ang kaibigang lumba-lumba at dali-daling sumakay patungo sa malayong Pulo ng Pawikan. Dalawang pangkat ng piling mandirigma ang sumakay ng dalawang paraw upang tupdin ang utos ni Datu Usman. May dala silang tig-sampung malaking basket na paglalagyan ng mga itlog ng pawikan. Nangako silang mag-uwi ng itlog. Pagdating sa Pulo ng Pawikan nag-ipon si Pilandok ng mga batong hugis-itlog at inilagay sa kubling pook. Pagkatapos, hinakot niya ang lahat ng itlog na matatagpuan niya at itinago sa magubat na bahagi ng isla. kahit pagod na pagod, ayaw niyang magpahinga sapagkat alam niyang darating anumang oras ang mga mandirigma ni Datu Usman. At lumitaw nga kinaumagahan ang mga paraw. Ngunit bigla ring dumagsa sa paligid ng pampang ang malalaki't daang-daang lumba-lumba. Hinirang nila ang mga paraw ni Datu Usman. Ayaw nilang padaungin ang mga mandirigma. Ngunit salbahe ang mga kawal ni Datu Usman. Sinibat nila at pinana ang mga lumba-lumba. Maraming nasugatan nang malubha at napilitang umatras ang mga bayani. Lungkot na lungkot si Pilandok sa naging madugong pagtatanggol sa pulo ng kaniyang mga kaibigang lumba-lumba. Nakadaong ang mga kawal ni Datu Usman. Napagod din sila at nagpapahinga nang lumitaw ang nakabalatkayong si Pilandok. Makininig kayo, mga dayuhan! sigaw ni Pilandok. Magiging bato ang itlog kapag walang pahintulot. Uulitin ko: magiging bato ang itlog kapag walang pahintulot. Magiging bato ang itlog.... Nagtawanan anga mga kawal ni Datu Usman. Sino ba ang matandang 'yon? Baka baliw! Dahil sa labis na itlog! at nagsimula silang galugarin ang dalampasigan. Tuwang-tuwa sila ng makatuklas ng unang pugad ng pawikan sa buhanginan. Maingat nilang inilagay ang mga itlog sa basket. Nang lumaon, naghiwa-hiwalay sila sa paghahanap dahil wala silang makitang ibang pugad. (Salamat sa mga itinago ni Pilandok!) Nag-iwan lamang sila ng mga bantay sa mga basket at lumakad nang malayo ang mga tagahanap. Anupa't pagod na pagod ang mga kawal at inabot sila ng dilim bago napuno ang mga basket. Naisip nilang magdiwang at uminom ng alak bago matulog para sa pag-uwi kinabukasan. Nasa gitna sila ng pagdiriwang nang muling lumitaw si Pilandok. Makinig kayo, mga dayuhan! sigaw ni Pilandok. Matutong magbilang! May bantay-salakay! Nang buksan nga ang mga basket, kulang ang laman. May nawawalang mga itlog? Biglang may sumuntok sa isa sa mga bantay. Isa pa sa bantay ang tinaga, Nagkagulo. Hinakot ni Pilandok ang mga basket. at pinalitan ng bato ang mga itlog. Matagal ang bakbakan at nahinto lamang nang marami sa mga kawal ang nasugatan. Kinaumagahan, matamlay na ikinarga ng mga kawal ang mga basket sa kanilang paraw. Ni hindi nila pinansin ang pagbigat ng basket. Inakala nilang nanghina lamang sila dahil sa pagod at sa naganap na paglalaban. Sa harap ni Datu Usman, buong dangal na iniharap ang mga basket. Ngunit tulad ng dapat asahan, puro bato ang nalantad na laman ng basket. Bakit naging bato ang mga itlog ng pawikan? Kahit bantaan ng kamatayan, ayaw nang bumalik sa pulo ng mga mandirigma. Walang maihahandang itlog ng pawikan si Datu Usman kahit sa iba pang bagong buwan. Samantala, ibinalik ni Pilandok ang mga itlog sa mga pugad na buhangin, Binantayan niya ang Pulo ng Pawikan. Nasa isip niya, baka bumalik ang mga kawal. Kailangang bantayan niya hanggang mapisa ang mga itlog... at ligtas na gumapang ang mga munting pawikan daan-daan mula sa bawat pugad, at tila tinatawag ng kanilang ina patungo sa dagat."
Si Pilandok ang Bantay ng Kalikasan,2,﻿"Galit na galit si Datu Usman. Nagsumbong kasi ang kaniyang mga alagad na nakatira daw ngayon si Pilandok sa gubat at binabawal ang sinuman sa pagputol ng mga punongkahoy kapag wala siyang pahintulot. “Ano siya?!” sigaw ni Datu Usman. “Sino ang nagbigay sa kaniya ng kapangyarihan para maging bantay-gubat?” Kaya inutusan noon din si Sabandar, ang matapang at mabagsik na si Sabandar, para hulihin si Pilandok. Nakarating kay Pilandok ang utos ni Datu Usman kay Sabandar. Mabilis siyang nag-isip. Tinakpan niya ng panyo ang kaliwang mata saka naupo sa lilim ng sanga na may natutulog na malaking sawa. At, dumating ang mandirigma ng Datu. Pagkakita kay Pilandok ay agad na nagtanong. “Ikaw ba si Pilandok?” “Opo,” mahinahong sagot ni Pilandok. “Ngunit marami po kaming Pilandok dito. Ako po si Pilandok na bulag ang isang mata. Baka ang hinahanap ninyo ay dalawa ang mata.” “Kung ganoon,” asik ni Sabandar, “bakit ka nakaupo sa lilim na ito?” “Bantay po kasi ako,” sagot ni Pilandok, “ng maharlikang sinturon.” At, itinuro ang natutulog na sawa sa itaas. “Magagalit ang Sultan ng Gubat kapag iniwan ko ang maharlikang sinturon.” Kumislap ang mata ni Sabandar pagtingin sa sawang nakapulupot sa sanga. “Akin na ngayon ang maharlikang sinturon,” nasasakim na wika niya at kinuha ang sawa para isuot sa kaniyang baywang. “Huwag po! Huwag po!” tutol ni Pilandok. “Papatayin po ako ng Sultan ng Gubat kapag nawala ang maharlikang sinturon.” Ngunit, tumawa lamang si Sabandar sa pagmamakaawa kunwa ni Pilandok. Maya-maya, biglang nagising ang sawa at nilingkis ang mandirigma. Nadurog ang buto ni Sabandar sa lingkis ng “maharlikang sinturon.” Lalong napoot si Datu Usman. “Magsama ka ng mga kawal,” utos ng Datu sa magilas na si Somusun. “Patayin ninyo ang bantay-gubat!” Dinatnan nina Somusun si Pilandok sa ilalim ng isang punongkahoy. Muli, ipinagkaila ni Pilandok na siya ang Pilandok na kaaway ng Datu. “Bakit ka narito?” usisa ni Somusun. “Bantay kasi ako,” sagot ni Pilandok, “ng maharlikang gong ng Sultan ng Gubat.” At, itinuro ang malaking pukyutan. “Ano ang maharlikang gong?” sabik na tanong ng magilas na si Somusun. “Pag pinalo ito,” paliwanag ni Pilandok, “lalabas ang mga magandang alipin at ibibigay sa iyo ang lahat ng gusto mo.” “Ha?” Nanlaki ang mga mata ni Somusun at inagaw kay Pilandok ang pamalo ng gong. “Naku! Huwag po,” samo ni Pilandok. “Magagalit po ang Sultan ng Gubat. Papatayin po ako pag may gumamit ng kaniyang maharlikang gong!” “E, bakit ka pahuhuli sa kaniya?” payo ni Somusun. “Magtago ka.” Ngunit ayaw pa ring pumayag ni Pilandok. Hindi niya binitiwan ang pamalo ng gong. “O, sige,” sa wakas, alok ni Somusun, “narito ang sansupot ng salapi kapalit ng pamalo ng maharlikang gong.” Noon lamang pumayag si Pilandok at dali-daling tumakbo paalis. Agad pinalo ni Somusun ang “gong.” Tulad ng dapat asahan, nabiyak ang malaking pukyutan. At naglabasan ang sanlibong galit na pukyot. Namaga ang katawan nina Somusun sa masasakit na kagat ng sanlibong pukyot."
Si Putot,2,﻿"Mahabang buntot ang pangarap ni Putot dahil maikli ang kaniyang buntot. Inggit na inggit siya sa mahabang buntot ng iba at ikinahihiya naman ang buntot niya. “Mas maikli pa sa palito ng posporo,” madalas niyang himutok. “Di tulad ng loro,” sabi ni Putot. “Puwedeng pluma ang kaniyang buntot.” “ di kaya’y ng pusa. Ang buntot niya’y dangal ng kaniyang amo.” “Ganoon din ang baboy. Pansinin sa handaan ang kulot na buntot.” “Pati ang kabayo. Puwedeng brotsa ng panot ang buntot.” “Mabuti pa ang baka,” hikbi pa ni Putot, “puwedeng pamaypay ang mahabang buntot.” “Mahaba rin ang buntot ng kalabaw na panghagupit sa kuto’t langaw.” “Kahanga-hanga ang buntot ng matsing, nagagawang baging pag naglalambitin.” “Bakit ka umiiyak, kaibigan?” tanong kay Putot ng nagdaraang bulate. “Kasi, malas ako. Maikli ang buntot ko; mabuti ka pa, mahaba ang buntot mo.” “Waaaa!” biglang iyak ng bulate. “Bakit?” gulat na tanong ni Putot, “Ano ba ang nangyari?” “Kasi ang kabuuan ko’y puro buntot!” paliwanag ng bulate. “Walang tainga, walang ilong, walang paa kaya mas malas ako kaysa sa’yo.” “Hindi pala dapat ikahiya ang kapansanan,” sabi ni Putot, “pagkat di ito ganap na kasawian. Maikli man ang buntot ko, buntot pa rin ang tawag dito.”"
Si Tembong Mandarambong.fil,2,﻿"Sa isang malayong lugar, may isang baryo na ubod ng linis. Masisipag at masasaya ang mga tao rito. Lahat sila ay laging naglilinis. Lahat sila ay laging nagwawalis. Kaya tinawag nila itong Baryo Walis. Si Tembong ay taga-Baryo Walis. Pero kaiba siya sa mga tao rito. Tamad na tamad si Tembong. Ayaw na ayaw niyang maglinis. Ayaw na ayaw niyang magwalis. Pero gustong-gusto niya ng walis. Kaya lagi siyang naiinggit sa mga taong may hawak na walis. Isang araw, may naisip si Tembong. “Kapag kinuha kong lahat ang kanilang walis, makapagtatayo na ako ng isang palasyo na yari sa walis,” sabi ni Tembong. “Isang magandang-magandang palasyo ang aking gagawin.” Kaya isang araw, naghanda si Tembong. Hinintay niyang makatulog ang lahat ng tao sa Baryo Walis. Nang tulog nang lahat ang tao, ninakaw ni Tembong ang lahat ng walis sa lahat ng bahay sa buong baryo. At mabilis siyang umalis. Umakyat si Tembong sa tuktok ng bundok. “Doon ko itatayo ang aking palasyo,” sabi ni Tembong. “Doon makikita ng lahat ang aking palasyo na gawa sa walis.” Sinimulan niyang itayo ang maganda niyang palasyo. Pero walang ano-ano, biglang lumakas ang hangin at tinangay ang palasyong ginagawa niya. Nilipad sa malayo ang mga walis niya. Naubos ang lahat ng walis na ninakaw niya sa mga tao sa baryo. Masamang-masama ang loob ni Tembong. Umiyak pa siya nang umiyak. Hindi na siya makapagtatayo ng palasyo. Pero biglang may naisip na naman siya. “Babalik uli ako at magnanakaw sa baryo,” sabi ni Tembong. Nagulat si Tembong pagbalik sa baryo. Napakarumi na ng paligid. Bigla siyang nalungkot sa kaniyang nakita. Bigla siyang nagsisi sa kaniyang ginawa. Gumawa agad siya ng maraming walis! Kay ganda ng ginawa niyang mga walis! At ipinamigay niya ang mga walis na ginawa sa lahat ng tao sa buong baryo. Di nagtagal, napakarami na niyang walis. Nagkaroon na rin siya ng maraming kaibigan. Nabalita maging sa ibang baryo ang magagandang walis ni Tembong. Marami tuloy gustong bumili ng ginagawa niyang walis. Kaya isang araw, ang itinayo ni Tembong ay hindi na isang palasyo kundi tindahan ng walis."
Sundalong Patpat.fil,2,Saan ka pupunta, O Sundalong Patpat, tanong ng sampalok. Saan ka dadalin ng kabayong payat? Hahanapin ko ang nawawalang ulan, sagot ng Sundalon Patpat habang inaayos ang papel na sombrero. Pero hindi hinahanap ang ulan, nagtatakang nagkamot ng yukyok ang sampalok. Dumarating ito kung kailan gusto. Kung gayon, aalamin ko kung bakit matagal nang ayaw dumalaw ng ulan, sagot ng Sunadalong Patpat at pinatakbo ang kaniyang kabayong payat. Saan ka pupunta, O Sundalong Patpat, tanong ng manok. Saan ka dadalhin ng kabayong payat? Hahanapin ko ang nakalimot na ulan, sagot ng Sundalong Patpat habang nagpupunas ng pawis na tumatagaktak. Pero hindi hinahanap ang ulan, nagtatakang tilaok ng manok. Dumarating ito kung tinatawagan at dinadasalan. Kung gayon, aalamin ko kung bakit matagal nang hindi makarinig ang ulan, sagot ng Sunadlong Patpat at pinatakbo ang kaniyang kabayong payat. Saan ka pupunta, O Sundalong Papat, tanong ng bundok. Saan ka dadalhin ng kabayong payat? Hinahanap ko ang nawawalang ulan, sagot ng Sundalaong Patpat habang hinihimas ang kabayong humihingal. Matagal nang umalis dito ang ulan, paliwanag ng kalbong bundok. Nagtago sa pinakamataas na ulap. Kung gayon, aakyatin ko ang ulap, sabi ng Sundalong Patpat at umimbulog agad sa simoy na pumapagaspas. Saan ka pupunta, O Sundalong Patpat, tanong ng ulap. Saan ka dadalhin ng kabayong payat? Hinahanap ko ang nagtatagong ulan, sagot ng Sundalong Patpat habang tinatapik ang nahihilong kabayong payat. Matagal nang umalis dito ang ulan, paliwanag ng maputlang ulap. Nagtago sa pusod ng dagat. Kung gayon, sisisirin ko ang dagat, sabi ng Sunadalong Patpat at lumundag pabulusok sa mga along nakatinghas. Saan ka pupunta, O Sundalong Patpat, tanong ng dagat. Saan ka dadalhin ng kabayong payat? Hinahanap ko ang nagtatagong ulan, sagot ng Sundalong Papat at iwinasiwas ang espadang patpat. Pero hindi nagtatago ang ulan, paliwanag ng nanginginig na dagat. Ibinilanggo ni Pugita sa kaniyang mutyang perlas. Kung gayon, papatayin ko si Pugita, sabi ng matapang na Sundalong Patpat. Palalayain ko ang ulan. At sinugod ng Sundalong Patpat sakay ng kaniyang kabayong payat ang yungib ni Pugita. Nagulat si Pugita sa biglang pagpasok ng Sundalong Papat na iwinasiwas ang espadang patpat. Nagulat si Pugita sa liksi at lakas ng maliit na Sundalong Patpat. Nagulat si Pugita sa talim at talas ng kumikislap na espadang patpat. Mabilis at isa-isang tinigpas ng Sundalong Patpat ang malakit mahahabang galamay ng mabagal at matabang dambuhala. Isa, dalawa, tatlo. Apat. Lima. Anim. Pito. Walo! Huli nang magbuga ng maiitim na tinta si Pugita. Nasungkit na ng Sundalong Patpat ang mutyang perlas na nakapalawit sa kuwintas ng nalumpong hari ng dagat! Hawak ang perlas, dali-daling sumibad patungong pampang ang Sundalong Patpat sakay ng mabilis na kabayong payat. Pag-ahon ay agad niyang ipinukol ang mutyang perlas paitaas, mataas, mataas na mataas, hanggang umabot sa tiyan ng ulap at sumabog na masaganang ulan. Nagbunyi ang buong daigdig. Sumupling mulit naglaro ang mga damot dahon. Nagbihis ng luntian ang mga bukid at bundok Muling umawit ang mga ibon at ilog Saan ka pupunta, O Sundalong Patpat, tanong ng sampalok. Saan ka na naman dadalhin ng kabayong payat? Hahanapin ko ang gusi ng ginto sa puno ng bahaghari, sagot ng makisig na Sundalong Patpat at pinatakbo ang makisig na kabayong payat.
Target Odon.fil,2,Napakalupit ng higanteng si Odon. Wala siyang awa kahit sa maliliit. Gustong-gusto nga niyang sinasaktan, sinusugatan, pinipilayan, binabalian, niluluraan, pinaglalaruan ang lahat ng maliliit. Marami nang nakiusap at nanawagan. Ngunit wala pa ring awa si Odon sa tiris dito, tiris doon sa tadyak dito, tadyak doon sa hampas dito, hampas doon ng lahat ng maliliit. Galit na galit siyang minanmanan at araw-gabing sinubukan ni Pikoy. Pinag-aralan ni Pikoy ang bahay ni Odon kapag wala ang higante. Pinag-aralan ni Pikoy ang ugali ni Odon pag-uwi ng bahay sa gabi mula sa pag-upo sa tabing bintana hanggang sa naghihilik sa pagtulog. Pagkatapos, inimbita ni Pikoy ang kaibigang maliliit sina Ahas-na-Tulog, Alimasag, Lamok, at Surotpara iplano ang higanti sa malupit na higante. Suamakay ang limja sa bao ng niyog patungo sa bahay ni Odon sa bundok. Tulad ng alam ni Pikoy wala sa bahay si Odon pagdating ng lima. Agad dumapo si Lamok sa likod ng upuan; sumuot si Surot sa ilalim ng upuan; nagtabon ng abo sa kalan si Pikoy; lumubog sa tabo ng tubig si Alimango; at humiga sa hagdan si Ahas. Lumulubog ang araw nang mabagal na umakyat ng bahay si Odon mula sa maghapong paglibot. Mabagal siyang lumapit sa upuan, at tulad ng kanyang nakagawian, mabagal na mabagal na sumandal. Ngunit hindi pa nakahihinga ang pagod na pagod na higante nang bigla siyang salakayin ni Lamok. Mabilis at malalim ang pagkagat ni Lamok sa ilong, sa tainga, sa pisngi, sa batok, sa siko at natuliro sa paghampas si Odon. Sa wakas, naisip ni Odon mahiga at magkulubong ng kumot para makaligtas sa bagsik ni Lamok. Ngunit sinalaky naman siya ni Surot sa binti, sa puwit, sa tiyan, sa leeg at lalong kumati ang katawan ni Odon. Nagpunta siya sa kalan para magpaapoy ngunit sinalubong siya ng abo, makapal na abong isinaboy ni Pikoy. Sumabog ang abo sa mukha at balbas ni Odon at pinasok ang kanyang malulupit na mata. Sumisigaw sa sakit na inapuhap ni Odon ang kanyang malaking tabo para mahugasan ang abo sa kanyang mukha. Ngunit pagbuhos niya ng tubig kasama si Alimango na dagling sinipit ang matabang ilong ng malupit na si Odon. Nasindak na ngayon ang higante. Bulag siyang nagtatakbo sa pintuan at dali-daling nanaog sa hagdan upang madulas naman sa natapakan niyang si Ahas-na-tulog. Napakawit sa baitang ang mga paa ni Odon kayat bumagsak siyang una ang ulo. Nagtagumpay ang higanti ng limang maliit. Namatay noon din ang higanteng napakalupit.
Tatsulok.fil,2,Maraming kahawig ang ganitong hugis na tatlo ang sulok at tatlo ang tulis. Isang hiwa ng masarap na keso. Bubong ng kubo na inilipad ng bagyo. Banderitas tuwing pista ng Santo Nio. Trianggulo ng arkitekto. Tatlong palitong nagkaumpok. Layag ng bangkang naaanod. Rebentador na ayaw pumutok. Pinaglalaruang buhanging nakatumpok. Payong na nakatiklop. Talim ng sibat na handang tumusok. O kubol sa kamping ng mga musmos.
There_s a Snake in the House.fil,2,May ahas sa loob ng bahay Napakahirap sundan Heto nat mula sa init At maghuhunos nang mabilis Iiwan niyta ang kanyang balat Nakasabit, nakakalat Kaya ang dinadaana niya Parang landas ng basura Sa may pinto hinubad ang sapatos Naku, baka matisod ang papasok Dahil sa pagod, mga dilay nakalawit Nakapapaso ang suwelas dahil sa init Isang medias sa sopa ang nakasabit Nangungulila sa nawawalang kapares Na hayun pala sa isang bangkito At hinahanap din ang kapares nito Nakasadlas ang panatalon sa kama Masaya dahil nakapagpahinga Ang mga tuhod ay nanisnis Ang mga laylayan ay nagkatistis-tistis Nakasampay sa kusina ang kamiseta Parang multo sa piling ng kalderot kaserola Inip na inip na malaghan Umaasang matanggalan ng ketsap at jam O, nasaan na ang munting ahas? Hayun at halos hubot hubad Binabasahan ang hangin Habang nakaupo sa lilim.
TIGER ON THE WALL.fil,2,May isang tigre sa pader sa garahe ni papa. Simpayat ng tingting, sindilaw ng araw, tigre sa pader. Tuwing umaalis ako sa umaga, tinitingnan niya ako na tila nagsasabing Hihintayin kita! sabay kaway ng buntot. Sa hapon naman, sinasalubong niya ako, pasuot-suot sa aking mga paa, parang ahas na madilaw at mabuhok. Pagkatapos balik na naman siya sa pader. Tuwing mapapasulyap ako, naroroon siya lagi at ang kaniyang matang berde at misteryoso. Natutulog pa kaya ang tigre? Saan siya kumakain at bakit hindi siya nahuhulog? Kapag mahiwaga ang gabi, at kabilugan at bughaw ang buwan, dinadalaw ako ng tigre. Simbilis ng jaguar, sindulas ng magnanakaw, lumulundag siya sa kama, kasunod ang biyoletang anino sa dingding ko. Rowwrrr? ang bati niya, Anong ginagawa mo rito sa gabing ganito? Halika laro tayo! anyaya niya. At naglaro nga kaming dalawa, ang tigre at ako. Sinakyan ko siya (kapag ganitong panahon ang tigre ay lumalaki), paglundag niya palabas ng bintana paimbulog sa himpapawid, papunta sa buwan at mga bituin. Ang bituin pala ay malaking alitaptap sa gabi. at ang buwan ay amoy alikabok at usok! Magandang gabi po! bati ng tigre sa buwan. Kumusta! wika ng buwan sa tigre, habang nginingitian ko ang tao sa buwan. Napangiti rin siya sa amin, isang berdeng ngiti at tainga niyay kasinlaki ng sa paniki. Tapos, winiwisikan niya kami ng pulbos-buwan bago kami nagpatuloy sa paglalakbay. Pagbalik namin sa kuwarto, naroon pa rin ang mga bituin ngunit akoy pagod na pagod na. Gusto ko magpasalamat sa tigre, ngunit bigla siyang nawala. Alam na alam ko namang magkikita kami sa umaga, tulad ng dati, nasa kinaroroonan niya sa pader. Mag-aayos ng sarili o matutulog, hindi ako papansinin, parang hindi kami magkaibigan. Isang araw, naitanong ko, Sino ang tigre sa pader? Patak ng tinta, sagot ni Rico na nagkibit ng balikat. Grasa, sabi ni Eduardo sabay kamot sa ulo. Putik, sabi ni Mama na may hawak na bulaklak. Usok sabi ni Papa, sabay andar sa kotse. Kahit si Lola na lagi kong kakampi ay walang nakikita. Marka lang yan sa pader, iha. Wala, walang nakakakita sa tigre kundi ako. Lumipas ang panahon at akoy tumanda. Nakatira muli ako sa bahay ng tatay ko. Ngayon, ang anak ko ang nakakakita ng tigre sa pader. Pero ako? Kahit pilitin ko pa, hinding-hindi ko na siya makita!
Tiger on the Wall,2,May isang tigre sa pader sa garahe ng papa. Simpayat ng tingting, sindilaw ng araw, tigre sa pader. Tuwing umaalis ako sa umaga, tinitingnan niya ako na tila nagsasabing "Hihihntayin kita!" sabay kaway ng buntot. Sa hapon naman, sinasalubong niya ako, pasuot-suot sa aking mga paa, parang ahas na madilaw at mabuhok. Pagktapos balik na naman siya sa pader. Tuwing mapapasulyap ako, naroon siya lagi at ang kaniyang matang berde at misteryoso. Natutulog pa kaya ang tigre? Saan siya kumakain at bakit hindi siya nauhuhulog? Kapag mahiwaga ang gabi, at kabilugan at bughaw ang buwan, dinadalaw ako ng tigre. Simbilis ng jaguar, sindulas ng magnanakaw, lumulundag siya sa kama, kasunod ang biyoletang anino sa dingding ko. "Rowwrrr?" ang bati niya, "Anong ginagawa mo rito sa gabing ganito? Halika laro tayo!" anyaya niya. At naglaro nga kaming dalawa, ang tigre at ako. Sinakyan ko siya (kapag ganitong panahon ang tigre ay lumalaki), paglundag niya palabas ng bintana, paimbulog sa himpapapawid, papunta sa buwan at mga bituin. Ang bituin pala ay malaking alitaptap sa gabi at ang buwan ay amoy alikabok at usok! "Magandang gabi po!" bati ng tigre sa buwan "Kumusta!" wika ng buwan sa tigre, habang nginingitian ko ang tao sa buwan. Napangiti din siya sa amin, isang berdeng ngiti at tainga niya'y kasinlaki ng sa paniki, Ngunit winiwisikan niya kami ng pulbos-buwan bago nagpatuloy sa paglakbay. Pagbalik namin sa kuwarto, naroon pa rin ang mga bituin ngunit ako'y pagod na pagod na. Gusto kong magpasalamat sa tigre, ngunit bigla siyang nawala. Alam na lam ko namang magkikita kami sa umaga, tulad nga dati, nasa kinaroroonan niya sa pader. Mag-aayos ng sarili o matutulog, hindi ako papansinin, parang hindi kami magkaibigan. Isang araw, naitanong ko, " Sino ang tigre sa pader?" "Patak ng tinta," sagot ni Rico at nagkibit ng balikat. "Grasa," sabi ni Eduardo sabay kamot ng ulo. " Putik," sabi ni Mama na may hawak na bulaklak. "Usok," sabi ni Papa, sabay andar sa kotse. Kahit si Lola na lagi kong kakampi ay walang nakikita. "Marka lang 'yan sa pader, iha." Wala, walang nakakikita sa tigre kundi ako. Lumipas ang panahon at ako'y tumanda. Nakatira muli ako sa bahay ng tatay ko. Ngayon, ang anak ko ang nakakakita sa tigre sa pader. Pero ako? Kahit pilitin ko pa, hinding-hindi ko na siya makita!
Tiktaktok at Pikpakbum,2,﻿"Magkapatid sina Tiktaktok at Pikpakbum. Pero magkaiba ang ugali nila. Kaya madalas, nag-aaway sila. Maraming kalaro si Tiktaktok. Marami namang kagalit si Pikpakbum. Marunong bumilang si Tiktaktok, Isa, dalawa, tatlo. Sagot naman ni Pikpakbum, Ang tatay mong kalbo! Malusog si Tiktaktok, dahil mahilig sa gatas, gulay, at itlog. Pero sakitin si Pikpakbum, dahil mahilig sa sopdrinks, tsokolate, at kendi. Tumutulong si Tiktaktok sa kanilang tatay at nanay. Pero si Pikpakbum, laging naglalaro sa lansangan. Isang araw, may napulot na karne si Tiktaktok. Tingnan mo ito, sabi pa niya kay Pikpakbum. Kinuha ni Pikpakbum ang karne at tinikman. Ang sarap, sabi ni Pikpakbum. Mabilis na tumakbo si Pikpakbum at tinangay ang kapirasong karne. Pahingi naman, sigaw ni Tiktaktok. Kainin mo ang paa mo! at tumawa habang tumatakbo. at naghabulan ang dalawa. Nakapagtago agad si Pikpakbum. Hingal na hingal naman si Tiktaktok. Nang hindi na makita ang kapatid, naupo na lamang si Tiktaktok. Habang nagpapahinga si Tiktaktok, may dumating na isang matadero. May nakita kabang magnanakaw na may dala-dalang karne? Wala ho, sagot ni Tiktaktok. Ninakaw pala ang karne sa palengke, naisip ni Tiktaktok. Masamang kainin ang karneng iyon dahil bulok na at may lason pa sa daga, sabi ng matadero. Tumakbo agad si Tiktaktok at sumigaw nang sumigaw, Pikpakbum! Pikpakbum! Huwag mo kainin ang karne! may lason pala 'yan! Nang makita nila sa isang sulok si Pikpakbum ay umiiyak ito. Aruy ko po! Ang sakit ng tiyan ko! sabi ni Pikpakbum. Pinahiga agad ng matadero si Pikpakbum. Diniinan niya ito sa tiyan hanggang magsuka nang magsuka. Pagkatapos, kumuha ng tubig si Tiktaktok at pinainom ang kapatid niya. Saka pa lamang nawala ang sakit ng tiyan nito. Mula noon nagbago na si Pikpakbum. Hindi na sila nag-aaway ng kaniyang kapatid. Hindi na rin niya ito nilalamangan. naging magkaibigan sila."
Tubig!.fil,2,Napansin ba ninyo ito? Ang malinis na tubig ay walang amoy. Ang malinis na tubig ay walang lasa. Sa tubig nagmumula ang ulap. Tumataas sa kalawakan ang natuyong tubig at ito ang nagiging ulap. Kapag mabigat na ang ulap, bumabagsak iyo sa lupa at nagiging ulan. Mahalaga rin ang tubig para sa ibat ibang gawain. Sabihin kung ano-ano ang gamit ng tubig sa larawang ito. Nakatutulong din ang tubig kung may sunog. Maraming gamit ang tubig. Kailangan ito ng ating katawan. Halos walong basong tubig ang kailangan natin araw-araw. Bumagsak ang ulan sa mga bundok. Pumapatak ang tubig sa mga dahon. Dumadaloy ito sa lupa at nagsasama-sama hanggang sa magingbatis ilog lawa dagat Sa pagdaloy ng tubig, binbago nito ayos ng paligid. Ano kaya ang nangyari sa lugar na ito? Alam ba ninyong nagagamit din ang tubig para magkaroon ng koryente? Nagagamit rin ang tubig sa industriya. Nagagamit rin ang tubig sa pagsasaka at pangingisda. Nagagamit rin ang tubig sa paglalakbay. Sabihin ang pangalan ng mga sasakyang-pantubig. Pero teka muna Kanina pa ako nahihila, a. Hoy, mga kapitbahay TUBIGGG!Alamat ng Dilis.fil,3,﻿"Nang magsabog si Bathala Ng milagro at biyaya, Itong Dilis lamang yata Ang nahuli sa balita. Pobreng isda’y laging payat, Namumutla’t mata’y dilat; Hindi naman mukhang tamad, Mabusog ma’y di lumapad. Pero noong unang araw Na ang dagat ay mababaw, Araw, Tala, at Buwan daw Mula lupa’y abot-kamay. Noong itong munting Dilis Mutyang bunso ng Silahis; Araw-gabi’y sinisilip Ng bantay na tagalangit. At sa tuwa ng liwanag Binalutan pa ng pilak, Kaya’t ganda’y kumislap Magdilim man sa magdamag. Dahil dagat ay mababaw, Malaya s’yang magtampisaw; Habang Tala, Buwa’t Araw Bantay laban sa halimaw. Dambuhala’t isdang-hayop Sa Silahis nama’y takot. ‘Pagkat Araw pag napoot, Ang dagatan matutuyot. Pero sadyang itong inggit, Pag pumasok na sa dibdib, Hahamakin kahit langit Masundo lamang ang ninais. Nangainggit ang Balyena, Nangagalit ang Pugita, Kaya’t lihim na nagkita Sa pugad ng Barakuda. ‘Pagkat alam na ang ulo’y Sa pakana matalino, Barakuda ang nangulo Sa pagbuo ng ‘sang plano. Sabi niya, “Itong langit Dapat nating mapaalis Para tayong tagatubig Mas malaya’t mas tahimik.” Kaya’t tulad ng pakana, Nangagdumi ng Dambuhala; Umitim ang tubig bigla At nag-amoy na bilasa. Itong dagat na mababaw Naging parang basurahan, At ang pesteng alingasaw Parang bomba ng kemikal. Sa tindi ng naging baho, Simoy-bango ay naglaho, Usa’t ibon ay lumayo At sa bundok nangagtago. Saka ngayon itong Pating, Kunwa’y hirap na dumaing: “Dagat dapat na lumalim Nang sumariwa ang hangin.” Naawa naman ang Araw Sa narinig na palahaw, Kaya’t yelo ay tinunaw Nang ang tubig ay luminaw. Pusod-dagat ay lumalim, Mga alon ay dumilim, At ang lihim kung tuklasin Ngayo’y dapat na sisirin. Pero dagat ay patuloy Na lumansa at umamoy; Tagalangit ay nagpulong Kung lalagi o uurong. Ang Bituin ang nagsulit Ng pantal at mga galis Na bunga ng duming-tubig At simoy na di malinis. Buwan nama’y nagsiwalat Sa tumutubong taghiyawat At ang payo pa sa lahat: “Iligtas ang mga balat!” Dahil dito, napilitang Lumikas ang kalangitan; Dagling nag-alsa-balutan, Lupa’t dagat ay iniwan. Doon sila nagkamali Sa pasiyang dali-dali; Huli na nang mapaglimi Na pakana ang naghari. Ang dagat ay naging pugad Ng malaki at malakas; Mga hipon at sardinas Naging ilag sa marahas. At ang Dilis na minutia Naging api’t sinisila; Dating bunsong pinagpala, Ngayon siklot ng tadhana. Ngayon itong pobreng Dilis Katulad ng maliliit, Lumalangoy nang palihis Sa bungangang mababangis. Pero dagat kapag natutulog At ang Buwa’y nagbibilog, Mga Dilis at kahinlog Nagtitipong salop-salop. Kawan-kawang lumulutang Mula sa kung saan-saan; Para silang nagdiriwang Sa saglit na kalayaan. Salukin mo’t maaamo, Pahuhuling buong puso, At para bang sumasamong Tirisin na’t nahahapo. Sa katawang gagatingting, Ulo’t tinik ay alisin, O ang buntot ay Tanggalin At wala nang makakain. Pero kahit buto’t balat, Sasaiyo sa sangkagat Ang alat ng buong dagat At ang luha ng mahirap."
Alamat ng Dilis.fil,3,﻿"Nang magsabog si Bathala Ng milagro at biyaya, Itong Dilis lamang yata Ang nahuli sa balita. Pobreng isda’y laging payat, Namumutla’t mata’y dilat; Hindi naman mukhang tamad, Mabusog ma’y di lumapad. Pero noong unang araw Na ang dagat ay mababaw, Araw, Tala, at Buwan daw Mula lupa’y abot-kamay. Noong itong munting Dilis Mutyang bunso ng Silahis; Araw-gabi’y sinisilip Ng bantay na tagalangit. At sa tuwa ng liwanag Binalutan pa ng pilak, Kaya’t ganda’y kumislap Magdilim man sa magdamag. Dahil dagat ay mababaw, Malaya s’yang magtampisaw; Habang Tala, Buwa’t Araw Bantay laban sa halimaw. Dambuhala’t isdang-hayop Sa Silahis nama’y takot. ‘Pagkat Araw pag napoot, Ang dagatan matutuyot. Pero sadyang itong inggit, Pag pumasok na sa dibdib, Hahamakin kahit langit Masundo lamang ang ninais. Nangainggit ang Balyena, Nangagalit ang Pugita, Kaya’t lihim na nagkita Sa pugad ng Barakuda. ‘Pagkat alam na ang ulo’y Sa pakana matalino, Barakuda ang nangulo Sa pagbuo ng ‘sang plano. Sabi niya, “Itong langit Dapat nating mapaalis Para tayong tagatubig Mas malaya’t mas tahimik.” Kaya’t tulad ng pakana, Nangagdumi ng Dambuhala; Umitim ang tubig bigla At nag-amoy na bilasa. Itong dagat na mababaw Naging parang basurahan, At ang pesteng alingasaw Parang bomba ng kemikal. Sa tindi ng naging baho, Simoy-bango ay naglaho, Usa’t ibon ay lumayo At sa bundok nangagtago. Saka ngayon itong Pating, Kunwa’y hirap na dumaing: “Dagat dapat na lumalim Nang sumariwa ang hangin.” Naawa naman ang Araw Sa narinig na palahaw, Kaya’t yelo ay tinunaw Nang ang tubig ay luminaw. Pusod-dagat ay lumalim, Mga alon ay dumilim, At ang lihim kung tuklasin Ngayo’y dapat na sisirin. Pero dagat ay patuloy Na lumansa at umamoy; Tagalangit ay nagpulong Kung lalagi o uurong. Ang Bituin ang nagsulit Ng pantal at mga galis Na bunga ng duming-tubig At simoy na di malinis. Buwan nama’y nagsiwalat Sa tumutubong taghiyawat At ang payo pa sa lahat: “Iligtas ang mga balat!” Dahil dito, napilitang Lumikas ang kalangitan; Dagling nag-alsa-balutan, Lupa’t dagat ay iniwan. Doon sila nagkamali Sa pasiyang dali-dali; Huli na nang mapaglimi Na pakana ang naghari. Ang dagat ay naging pugad Ng malaki at malakas; Mga hipon at sardinas Naging ilag sa marahas. At ang Dilis na minutia Naging api’t sinisila; Dating bunsong pinagpala, Ngayon siklot ng tadhana. Ngayon itong pobreng Dilis Katulad ng maliliit, Lumalangoy nang palihis Sa bungangang mababangis. Pero dagat kapag natutulog At ang Buwa’y nagbibilog, Mga Dilis at kahinlog Nagtitipong salop-salop. Kawan-kawang lumulutang Mula sa kung saan-saan; Para silang nagdiriwang Sa saglit na kalayaan. Salukin mo’t maaamo, Pahuhuling buong puso, At para bang sumasamong Tirisin na’t nahahapo. Sa katawang gagatingting, Ulo’t tinik ay alisin, O ang buntot ay Tanggalin At wala nang makakain. Pero kahit buto’t balat, Sasaiyo sa sangkagat Ang alat ng buong dagat At ang luha ng mahirap."
Alamat ng Ilang-Ilang.fil,3,Sa isang bayan sa Gitnang Luzon, pinakamagandang dalaga si Ilang. Lumiligaw sa kanya ang lahat ng mayaman at edukado sa buong bayan. Dinadayo siya para lamang makita kahit ng mga binata sa ibang bayan. 	Ngunit lihim sa lahat, ibinigay na ni Ilang ang kanyang puso kay Edo. Isang mahirap na magsasaka si Edo at ayaw ng mga magulang ni Ilang na mag-asawa ang magandang dalaga ng isang mahirap na magsasaka. Binawalan si Ilang ng mga magulang na makipag-usap man lamang kay Edo. 	Hindi napigil ng pagbabawal ang pag-ibig nina Ilang at Edo. Gumawa ng paraan ang magkasintahan para patuloy silang magkita. Tuwing umaga, sumasalok ng tubig sa isang batis ang magandang si Ilang. Anong ligaya nila kapag nagkita sa kanilang tipanan sa tabi ng batis. 	Ngunit nagsuspetsa ang ama ni Ilang. Napansin niya ang kakaibang kilos ng magandang anak tuwing babalik mula sa pagsalok ng tubig sa batis. Nagtaka siya kung bakit masaya si Ilang pagkatapos sumalok ng tubig. 	Isang araw, sinundan ng ama si Ilang pagpunta ng dalaga sa batis. Nakita ng ama ang pagtatagpo nina Ilang at Edo sa tabi ng batis. Lumitaw siya sa pinagtataguan at sinabihan si Edo na lumayas. Dahil sa hiya, hindi na nakita mula noon ang binatang si Edo. 	Si Ilang naman ay naging malungkutin. Lihim niyang itinangis ang pagkawala ng kanyang kasintahan. Sinusunod niya ang gusto ng magulang sa pagharap sa mga lumiligaw na mga binatang mayaman at edukado. Ngunit si Edo ang laman ng kanyang isip at si Edo ang tibok ng kanyang dibdib. 	Biglang dumating ang matinding tagtuyot sa bayan at naghirap ang mga tao. Napilitang mangutang ang mga tao kay Don Martin, ang pinakamayaman sa bayan. Napilitang mangutang kay Don Martin pati ang mga magulang ni Ilang. Agad namang nagpautang si Don Martin dahil lumiligaw din siya kay Ilang. 	Isang araw, nagkasakit ang ina ni Ilang. Kailangang dalhin sa ospital. Si Don Martin din ang tumulong sa kanila hanggang sa gumaling ang ina ni Ilang. Nabaon sa utang kay Don Martin ang mga magulang ni Ilang. 	Nang mamanhikan si Don Martin hindi nakatanggi ang mga magulang ni Ilang. Pati si Ilang ay malungkot na sumang-ayon. Itinakda ang kasal ni Ilang kay Don Martin at kumalat sa buong bayan ang balita. Lahat ng binata ay nainggit kay Don Martin. Lahat ng dalaga ay natuwa dahil makakasal ang magandang si Ilang sa pinakamayaman sa kanilang bayan. 	Malapit na ang araw ng kasal nang biglang magkasakit si Ilang. Tumawag si Don Martin ng mga doctor ngunit walang makapagpagaling kay Ilang. Ni hindi masabi ng doctor kung ano ang karamdaman ng dalaga. Hindi nila alam na walang gamot para sa malubhang karamdaman ni Ilang. 	Bago mamatay, may hiniling si Ilang sa kanyang mga nagsisising magulang. Hiniling niyang ilibing siya sa tabi ng batis. Ibig niyang hintayin si Edo ng kanyang puntod sa tabi ng batis. At namatay ang dalagang tinatawag si Edo. 	Dumating si Edo pagkalibing ni Ilang. Mula noon, araw-araw niyang dinadalaw ang puntod ng kasintahan sa tabi ng batis. Araw-araw niya itong nililinis at tila baliw na kinakausap ang puntod. Hanggang isang araw, may sumupling na halaman sa ulunan ng puntod. Inalagaan ni Edo ang halaman at lumaki itong isang mataas na punungkahoy. 	Isang umaga, ginising ang buong bayan ng isang bago at di-karaniwang samyo. Sinundan nila ang pinagmumulan ng samyo at nakita nila ang malakit magandang puno na hitik sa mga dilaw na bulaklak. Nakita rin nila si Edo na naghihingalo habang nakayakap sa punungkahoy at sumisigaw ng IlangIlangIlang! Namatay si Edo nang umagang iyon. Ngunit tinandaan ng mga tao ang kanyang salita at magmula noon ay tinawag ang puno at mabangong bulaklak na Ilang-ilang.
Alamat ng Lansones,3,﻿"Noong araw, maraming puno ng lansones sa mga burol ng Katimugang Luzon. Hitik na hitik sa bungang kulay ginto ang mga puno kaya halos sumayad sa lupa ang mga sanga. Pero ang lansones ay karaniwang puno lamang para sa mga taga-Luzon, kaya’t hindi ito pinapansin. Minsan, may isang magnanakaw ng kalabaw na sumilong sa lilim ng mga punong lansones. Pagod na pagod ang magnanakaw sa pag-iwas sa mga taong humahabol sa kaniya. Nakaramdam siya ng gutom. Pumitas siya ng bunga at kinain niya iyon. Matapos kumain, sumuka ang magnanakaw. Bumula ang kaniyang bibig at nanginig ang katawan. Bumagsak siya sa damuhan at nagkikisay. Namatay ang magnanakaw ng kalabaw pagkatapos kumain ng bunga ng lansones! Pagdating ng mga taong humahabol, nagulat sila sa nakitang ayos ng magnanakaw. Napansin nila na kumain ng lansones ang magnanakaw. Naisip nila na may lason ang lansones kaya namatay ang magnanakaw! Nang kumalat ang balita tungkol sa pagkamatay ng magnanakaw, wala nang nangahas magpunta sa burol. Iniiwasan nila kahit ang paglilim sa puno ng lansones. Pati mga hayop at ibon ay natatakot lumapit sa puno. Nagkaroon ng tagtuyot sa Katimugang Luzon. Dahil walang ulan, natuyo ang mga pananim. Natuyo ang mga sapa at nabitak ang mga bukid. Maraming hayop ang namatay. At unti-unti, nagkasakit ang mga tao dahil walang makain. Walang pananim na nakaligtas sa tagtuyot kundi ang mga punong lansones sa burol. Isang hapon, may napansing babae ang mga tao. Manipis at puting-puti ang kasuotan ng babae at palutang-lutang habang tumatakbo. Noon lamang nakita ng mga tao ang babaeng iyon. Dahil sa mahiwagang anyo at kilos ng babae, sinundan siya ng mga tao hanggang makarating sa lugar ng mga punong lansones. Dinatnan nilang kumakanta ang mahiwagang babae habang palutang-lutang sa hangin. Maya-maya, pumitas ito ng lansones at kumain. Nagulat ang mga taong nanunubok. Naisip nilang tiyak na mamamatay ang babae. Pero hindi nangyari ang inaasahan nila. Sa halip na bumula ang bibig at mamatay, nagpatuloy sa pagkain ng lansones ang babae. Masigla pa itong kumakanta habang kumakain. Biglang natulala ang mga tao nang humarap sa kanila at magsalita ang mahiwagang babae. “Huwag kayong matakot. Hindi ba’t nagugutom kayo? Halikayo, kainin ninyo ang masarap na prutas na ito.” Nang ayaw pa ring lumapit ang mga tao, muling pumitas ng lansones ang babae at kinain ito. “Hindi kayo dapat matakot Inalisan ko na ng lason ang mga bunga ng lansones.” Pagkasabi nito’y biglang nawala ang babae. nagtatakang naghanap ang mga tao. Inisip nilang namatay ang babae, pero hindi naman nila makita ang bangkay nito. Isang bata ang di nakatiis at pumitas ng lansones. Mabilis niya itong kinain. Nagulat ang lahat nang walang mangyari sa bata. Noon nila narining ang tinig ng mahiwagang babae. “Maaari na ninyong kainin ang lansones. Ang bakas ng aking kurot sa bunga ay palatandaang nawala na ang lason ng bungang iyan.” Napatunayan ng mga tao na totoo ang sinabi ng babae. Mula noon, naging isa sa mga paboritong pagkain ng mga taga-Luzon ang lansones, na naglitas sa kanila sa matinding gutom. Nang lumaon, ang lansones ay naging isa sa mga popular na prutas sa buong kapuluan. Aling prutas ang kinakain ng bata? Kailangan lamang ninyo ang talas ng mata at husay sa pagbibilang. Kapag nalaman ninyo kung aling grupo ng prutas ang kasindami ng iba pang grupo, madali ninyong masasagot ang katanungan."
Ang Handog ni Alim.fil,3,﻿"Noong unang panahon sa isang malaking lupain sa Mindanaw may isang sultan na mahal ng taumbayan dahil sa pagiging mabait at makatarungan. Sultan Akbar ang kanyang pangalan. Iginagalang ng lahat si Sultan Akbar. Maligaya si Sultan Akbar dahil tahimik ang buhay sa kanyang lupain. Bukod pa may ipinagmamalaki siyang tatlong anak na lalaki: ang panganay na si Abdul ay isang mahusay na mangingisda. Iginagalang ng mga lalaki ang galing ni Abdul sa paghuli ng isda at pagsisid ng perlas. Ang pangalawa si Akmed ay isang matapang na mandirigma. Hangang-hanga ang lahat sa husay ni Akmed sa pakikipaglaban. Ang bunsong si Alim ay isang matalinong palaaral. Si Alim ang paboritong disipulo ng imam. Dumating ang araw na kailangang pumili si Sultan Akbar ng tagapagmana. Pinulong niya ang tatlong anak. Matanda na ako sabi ni Sultan Akbar kaya kailangang pumili ako ng bagong pinuno. Isa sa inyong tatlo ang magiging kapalit ko. Pero lahat kayo ay karapat-dapat at may kanya-kanyang katangian. Susundin namin ang anumang pasiya ninyo mahal naming ama sabay-sabay na sagot ng tatlo. Naisip kong idaan sa pagsubok ang pagpili paliwanag ng sultan matapos mag-isip. Sa pagbibilog ng buwan ay kaarawan ko. Gusto kong bigyan ninyo ako ng isang tanging handog. Ang may pinakatanging handog ang siyang magiging bagong pinuno ng lupaing ito. Masusunod po ang inyong hillng. sabay-sabay na sagot ng tatlong binata. Kinabukasan maaga pa ay pumalaot na sa dagat si Abdul. Kasama niya ang ilang piling magdaragat. Si Akmed naman ay nagpunta sa bundok kasama ang ilang mandirigma at panday. Si Alim naman ay nagkulong sa moske at nanalangin. Dumating ang pagbibilog ng buwan. Nagpista ang buong lupain. Alam nilang noon ipahahayag ang bagong sultan. Sabik na sabik ang lahat sa handog na ibibigay ng tatlong anak ng sultan sa kanilang ama. Unang dumating sa pagdiriwang si Abdul. Agad siyang bumati at nagpugay sa amang sultan. At sa gitna ng panggigilalas ng lahat ibinuhos niya sa hapag ang isang supot ng pagkalalaking perlas. Mahal kong ama ” nagmamalaking paliwanag ni Abdul. Pagdamutan ninyo ang mga perlas na ito. lilan po ito ngunit pinakamalalaki sa lahat. Pinuhunan ko ang buhay para masisid ang mga perlas na ito na tanging yaman ng ating dagat. Tuwang-tuwang pinaupo ng sultan si Abdul sa kanyang tabi. Sumunod na dumating si Akmed. Matapos magpugay binuksan niya ang baul na dala. Natambad ang isang kumikisiap na kris. Mahal kong ama nagmamalaking paliwanag ni Akmed “tanggapin ninyo ang munti kong alaala. Ang kris pong ito ay yari sa pinakamatibay na bakal na hinukay namin sa ating bundok. Sagisag po ito ng lakas at tapang na kailangan natin para ipagtanggol ang ating laya at katahimikan. Tuwang-tuwang pinaupo ng sultan si Akmed sa kanyang tabi. Huling dumating sa pagdiriwang si Alim. Matapos magpugay mahinahon siyang nagpaliwanag Mahal kong ama sabi ni Alim. Wala po akong dalang hiyas o mamahaling handog. Nagulat si Sultan Akbar at mga panauhin. Kung ganoon ano ang handog mo sa akin Alim? di-mapigilang usisa ni Sultan Akbar. lto lamang po at inilabas ni Alim ang isang libro. lto po ang Koran. Ang sagisag ng aking pananampalataya katapatan at pag-ibig sa inyo at sa lahat ng tao. Lumapit kay Alim si Sultan Akbar. At nagulat ang lahat nang biglang ipahayag ng sultan na si Alim ang kanyang napiling kapait. palagay ko paliwanag ni Sultan Akbar si Alim ang karapat-dapat maging sultan. Kailangan ng pinuno ang lakas at tapang. Pero mas kailangan niya ang talino at pag-ibig sa kanyang mga nasasakupan. Nagbunyi ang lahat sa pasiya ng sultan. Binati nila si Alim bilang bagong sultan."
Ang Kastilyo ni Angalo.fil,3,﻿"Isang masipag na higante si Angalo. Marami siyang nagawang kabutihan para sa mga tao sa mundo. Sinasabing siya ang nagpatag ng lupa para maging bukid na taniman. Dahil laging bumabagyo noon at sinisira ng malakas na hangin ang pananim nagtanim si Angalo ng maraming punongkahoy sa bundok at paligid. At para hindi sumampa ang alon sa lupa nagtambak siya ng mga bato at korales sa mga baybayin at tabing-dagat . Isang araw habang naglalakad si Angalo natanaw niya ang isang babae sa kabilang pulo na may hawak na panyo at kumakaway. Agad tinawid ni Angalo ang dagat para puntahan ang babae sa kabilang pulo. Mababaw pa noon ang tubig ng dagat kaya hanggang baywang lang ni Angalo. Ang babae pala ay si Sipnget ang magandang diwata ng dilim. Naakit si Angalo sa ganda ni Sipnget. Si Sipnget naman pala ay may hihilingin sa kanya. Alam mo Angalo sabi ni Sipnget sawa na ako sa aking kaharian ng dilim. Gusto ko namang tumira dito sa lupa. Gusto kong igawa mo ako ng isang puting kastilyo. Gusto ko ring dito itayo ang kastilyo. Mahusay kang manggagawa Angalo kaya maigagawa mo ako ng isang puting kastilyo. Masusunod ang hiling mo Sipnget pangako ni Angalo sa diwata. Noon din ay naghanap si Angalo ng puting-puting bato para gawing kastilyo. Nang walang makita kinausap niya si Apgad ang hari ng mga mina ng asin. Dahil walang puting-puting bato Balak ni Angalo na asin ang gamitin. sa paggawa ng puting-puting tisa. Humingi siya ng pahintulot kay Apgad na magmina ng maraming asin. Pumayag si Apgad sa hiling ni Angalo. Kaya agad tinipon ni Angalo ang maraming tao at kinatulong sa paggawa ng tisang asin. Libo-libong tao ang tumulong kay Angalo sa paggawa ng puting-puting tisang asin. Gumawa rin si Angalo ng isang mahabang tulay na kawayan para madaanan ng mga tao pagpunta sa pulo ni Sipnget. Araw-gabing ginawa ni Angalo ang tulay para mayari agad at magamit ng mga tao sa paghahakot ng tisang asin. Hindi alam ni Angalo may isa palang nagagalit at naiinggit sa kanyang ginagawa. Galit si Taaw dahil tinambakan ni Angalo ng bato ang tabing-dagat at nasagkaan ang laya ng kanyang alon. Galit din si Taaw dahil napipigil ng mga punongkahoy na tanim ni Angalo ang malakas na hanging likha niya. Inggit din si Taaw kay Angalo dahil may lihim din siyang pag-ibig sa magandang diwatang si Sipnget. Dumating ang araw ng paggawa sa kastilyo. Yari na ang mga kailangang puting-puting tisa. Yari na rin ang tulay na kawayan. Libo-libong tao ang katulong ni Angalo sa paghahakot ng tisang asin. Nasa kalagitnaan na ng paghahakot nang biglang nagngalit ang alon sa dagat. Giniba ng mga higanteng alon ang tulay. Natangay ang lahat ng tisang asin at maraming tao ang nalunod. Nagtagumpay si Taaw. Napigil ang paggawa ng kastilyong asin. Nagbalik si Sipnget sa kaharian ng dilim. Hinanap naman ni Angalo si Taaw pero pinalalim ni Taaw ang tubig para hindi siya makita ni Angalo. Iyon ang dahilan kaya malalim ang dagat ngayon. At dahil sa maraming asin na nahulog sa tubig ang dagat ngayon ay naging maalat na maalat."
Ang Pag-ibig ni Mariang Makiling.fil,3,﻿"Noong unang panahon may diwatang nakatira sa bundok ng Laguna. Mariang Makiling ang tawag sa kanya. Kayumanggi ang balat. Mahaba ang buhok. Maningning ang mga mata. Laging tumutulong sa mga taong mahirap si Maria. Minsan nagkasakit ang mga anak ng isang magsasaka. Nang humingi siya ng tulong binigyan siya ni Maria ng luya. Malungkot na dinala ng magsasaka sa bahay ang isang bilaong luya. Pagdating niya sa bahay nagulat siya: naging ginto ang mga luya! Dahil sa kanyang kabaitan naging malapit kay Maria ang taong-bayan. Dahil sa kanyang kagandahan maraming umibig at nanligaw kay Maria. Tatlo ang masugid sa panunuyo. Isa na si kapitan Lara isang sundalong Espanyol na laging may dalang regalo kay Maria mula sa Europa. Masugid rin si Joselito isang mestisong Espanyol na nag-aaral sa Maynila. Tuwing dadalaw siya kay Maria maraming kuwento si Joselito tungkol sa ibang bansa at mga bagay na nababasa niya sa libro. Pangarap niyang makarating sa Espanya. Ayaw niyang manirahan sa Pilipinas. Sa tatlo si Juan ang pinakamasipag. Siya ay karaniwang magsasaka. Ngunit napakasipag ni Juan kaya malusog ang mga tanim niyang gulay at prutas. Marami rin siyang alagang hayop at ibon. Sa kanilang tatlo kay Juan may lihim na pagtingin si Maria. Di nagtagal naging mapilit ang mga manliligaw ni Maria na sabihin niya kung sino ang kanyang iniibig kaya napilitang mangako ang diwata: Sa pagbibilog ng buwan sasabihin ko ang aking sagot.” Nang sumapit ang kabilugan ng buwan lahat ng mangingibig ni Mariang Makiling ay umakyat sa bundok para malaman ang kanyang sagot. Nagulat ang lahat nang sabihin ni Maria na si Juan ang kanyang iniibig. Malungkot na umalis ang ibang mangingibig. Galit na galit sina Joselito at Kapitan Lara kay Juan. Umisip ng masamang balak ang dalawa laban kay Juan. Isang araw nagulat ang mga tao nang biglang masunog ang kuwartel ng mga Espanyol. Dahil sa sunog maraming Pilipino ang ipinahuli ni Kapitan Lara. Katulong niya si Joselito sa pagdakip sa mga ito. Kasama si Juan sa mga ikinulong at pinarusahan nila. Maraming bilanggo ang hindi nakatagal sa parusa ng mga kawal-Espanyol. Isang gabi lihim na kinausap nina Kapitan Lara at Joselito ang mga bilanggo. Kinabukasan si Juan ang pinagbintangang sumunog sa kuwartel ng mga Espanyol. “Wala akong kasalanan!” sabi ni Juan. Ngunit siya ang itinuro ng ibang bilanggo dahil tinakot sila nina Kapitan Lara at Joselito. Dinala ng mga sundalo si Juan sa plasa. Sa harap ng maraming tao binaril si Juan bilang kaaway ng mga Espanyol. Pinatay siya kahit walang kasalanan. Ngunit bago siya tuluyang namatay naisigaw niya nang malakas ang pangalan ni Maria. Narinig ito ng diwata kaya dali-dali siyang bumaba ng bundok. Ngunit patay na si Juan nang dumating si Maria. Lumuluha niyang niyakap nang buong higpit ang walang-buhay na katawan ni Juan. Pagkaraa’y hinarap ni Maria ang taong-bayan. Bakit ninyo siya pinabayaan?” sigaw ni Maria. Samantala nagtago sa Maynila sina Kapitan Lara at Joselito dahil sa takot kay Maria. Nang malaman ito ng diwata isinumpa rin niya ang lahat ng lalaking hindi marunong tumanggap ng kabiguan sa pag-ibig. Di naglaon tumalab ang sumpa ng diwata. Biglang nagkasakit si Joselito. Walang nakapagpagaling sa binata. Pinabalik naman si Kapitan Lara sa Laguna nang mag-alsa ang mga Pilipino roon laban sa pagsasamantala ng mga Espanyol. Mabilis na kumalat ang rebolusyon sa maraming bahagi ng Pilipinas. Napatay si Kapitan Lara ng mga rebolusyonaryong Pilipino. Mula noon hindi na nagpakita si Mariang Makiling sa mga tao. Tuwing may maliligaw sa bundok naaalala nila ang sumpa ng diwata. Nagugunita nila ang dakilang pag-ibig ni Mariang Makiling."
Ang Pambihirang Buhok ni Raquel,3,﻿"Bilib na bilib ako kay Raquel. Sa lahat ng aking mga pinsan siya ang aking hinahangaan. Ang kulay ng buhok niya ay iba-iba. May asul dilaw at saka pula. Pambihira talaga! Hindi alam ni Raquel naiinggit ako sa kaniya. Maganda kasi siya. Makinis ang kaniyang balat. Kay puti-puti. May dimpol siya pag ngumingiti. Hindi galawgaw kung kumilos. Kay galing niyang mag-Ingles. At yun pa nga mayroon siyang kakaibang buhok. Bakit kaya wala ako ng mga meron siya? Tuloy pag ikinokompara ko ang sarili ko kay Raquel parang ang layo-layo ko. Madalas ginagaya ko siya. Ang kaniyang pagngiti pagdadamit pagkandirit at pagkanta-kanta. Kapag sinabi niyang “Wow! Ang g’ling-g’ling ” gano’n na rin ang laging bigkas ng aking bibig. Dadalhin ko yon sa buong panahon na kami ay magkalayo. Buti na lang minsan sa isang taon tuwing panahon ng mangga at duhat daigdig namin ay nagtatagpo— sa pamimitas ng sinigwelas sa paglalaro ng piko sa panghuhuli ng alitaptap. Hindi siya maselan kahit ang bango-bango niya at ako’y amoy-araw. Palagi niya nga akong hinahalikan! Hindi siya isnabera kahit taga-Maynila siya at ako’y tagabaryo. Siya pa nga ang nauunang pumansin sa akin. At hindi niya ako pinagtatawanan kahit mali-mali ang Ingles ko. Pero napapansin ko lagi niyang sinasabi sa akin “Ana Ana mas mapalad ka.” Aba’y bakit kaya? Isang tag-araw nainip ako sa kahihintay pero hindi siya dumating. Tinanong ko sina Tatay at Nanay kung magbabakasyon sa amin si Raquel. Hindi raw muna. Nasa ospital daw kasi si Raquel. Sa aking isip noon itinatanong ko “Paanong dinalaw ng sakit ang batang kay linis-linis?” Kinabukasan lumuwas kami ng Maynila para dalawin ang hinahangaan kong pinsan. At doo’y napansin ko ang maraming pagbabago sa kaniyang hitsura. Mas lalo ba siyang pumuti? Nagtampo na ba ang kaniyang mga ngiti? Pero nakalimutan ko agad yon. Bigla ko kasing napansin ang kaniyang buhok. Noong huli ko siyang nakita pinaghalong dilaw at pula ang kulay nito. Ngayon ay kulay asul. Talagang iba ang pinsan kong taga-Maynila. Ang dating buhok na itim napag-iiba-iba. Pambihira! Naging madalas ang pagluwas namin para dalawin si Raquel. At hindi puwedeng di kami maglaro kapag kami’y nagkikita. Pero doon na lang kami sa bahay nila. Hindi na raw puwedeng maglaro si Raquel sa mga parke’t karnabal. Baka raw kasi siya mahawa ng sakit sa ibang mga bata. Inip na inip tuloy ako sa Maynila. Buti sana kung may naliligaw na alitaptap sa bakuran nina Raquel. kaya’y may maaakyatang puno ng sinigwelas. Kaya hayun ang buhok ni Raquel ang aking napagbalingan. “Raquel gusto mo itirintas ko ang buhok mo?” Tatango siya ngunit may paalala “Dahan-dahan lang ha!” At nagsimula akong magtaka sa kakaibang hibla ng kaniyang buhok. Bakit kay galas? Bakit hindi madulas? Bakit parang nakaalsa ang mga buhok na yon? Sinalat ko pa ang aking buhok para ikompara. Hindi ito katulad ng buhok ni Raquel. Mas kagaya ng manyikang basahan ang kaniyang buhok. A baka gano’n ang sosyal na buhok! Minsan habang inililipad ng hangin ang kaniyang buhok may nasilip akong kakaiba sa kaniyang ulo. Itinanong ko tuloy kung ano ang makikita sa ilalim ng kaniyang makulay na buhok. Sabi niya doon daw ay— may kahariang nakatago may bahaghari may mga taong maliliit na napakakukulit. Wiling-wili ako sa pakikinig at pangangarap ng sinasabi niyang pambihirang daigdig. Hindi ko napansin ang pagtakas ng kulay sa kaniyang mukha. Blag! Raaqqqquueeellll! Lumatag sa sahig ang maputlang katawan ni Raquel. Takot na takot ako. Nanginginig. “Ano’ng nangyayari sa aking pinsan? Kagagawan kaya ito ng mga taong maliliit na nagtatago sa ilalim ng kaniyang buhok?” Habang tumatakbo palapit sina Tito at Tita nasulyapan ko ang ulo ni Raquel. Natanggal ang kaniyang pambihirang buhok! Walang kaharian. Walang bahaghari. Walang taong maliliit sa ilalim ng kaniyang buhok. Kalbo si Raquel! Peluka lang pala ang buhok na kakaiba! Noon ko lang nalaman kung ano talaga ang sakit ni Raquel. LU-KIM-YAH gano’n ang bigkas ni Tita. Nagmamadaling isinugod nila si Raquel sa ospital. Baka kailangan na raw siyang salinan ng dugo at bigyan ng panibagong gamot. Umiyak ako nang umiyak kay Nanay. “Bakit gano’n?” tanong ko. “Talagang gano’n ” sagot ni Nanay. “Kahit ang mga bata ay hindi puwera sa kanser.” At pinahid niya ang aking mga luha. Bigla kong naalaala ang madalas na sinasabi sa akin ni Raquel na mas mapalad daw ako kaysa sa kaniya. Noon ko lang yon naintindihan. Hindi nga kami mayaman. Hindi ako maganda o maputi. Pero malusog ang aking katawan. “Ang kalusugan ay kayamanan ” yan ang madalas sabihin ni Tatay. Nang lumabas ng ospital si Raquel mapula na naman ang kaniyang pisngi. May ngiti na uli ang kaniyang labi. “Tinakot ba kita?” biro niya. Hindi ko na sinagot ang kaniyang tanong. Basta’t niyakap ko na lang siya nang mahigpit. Mahigpit na mahigpit na para bang hindi ko na siya pakakawalan pa. Hanggang ngayon sa lahat ng aking mga pinsan si Raquel pa rin ang aking hinahangaan. Kasi higit sa pambihirang buhok taglay niya ay pambihirang tapang."
Ang Pambihirang Sombrero,3,﻿"Mahilig mangolekta ng kakaibang mga gamit si Mia. Isang araw naghalungkat si Mia sa lumang baul ng kaniyang lola. Laking tuwa niya nang makatagpo siya ng sombrero. Kakaiba ang itsura nito! Humarap si Mia sa salamin para sukatin ang sombrero. Sinubukan niyang isuot ito sa iba’t ibang paraan. Ngunit naisip niya bakit parang may kulang? Lumabas ng kanilang bahay si Mia at nagtungo sa tindahan sa tapat. “Magandang umaga Manang Sol ” bati ni Mia. “Maganda po ba ang aking sombrero?” “Oo Mia pero mas maganda kung lalagyan pa natin ng alkansiya ” sagot ng tindera. Nagulat si Mia sa handog sa kaniya. “Salamat po Manang Sol!” sabi ni Mia. Sunod na pinuntahan ni Mia ang panaderya. “Mang Rico!” tawag ni Mia. “Maganda po ba ang aking sombrero?” “Oo Mia pero mas maganda kung palalamutian pa natin ng kandelabra ” sagot ng panadero. “Salamat po Mang Rico!” sabi ni Mia. Nagdaan din si Mia sa klinika. “Doktora Dulce maganda po ba ang aking sombrero?” tanong ni Mia. “Oo Mia pero mas maganda kung papatungan natin ng mga prutas ” sagot ng doktora. “Salamat po Doktora Dulce!” sabi ni Mia. Naglakad pa si Mia at nakarating sa estasyon ng bombero. “Mang Ador maganda na po ba ang aking sombrero?” tanong ni Mia. “Oo Mia pero mas maganda kung dadagdagan natin ng akwaryum ” sagot ng bombero. “Salamat po Mang Ador!” sabi ni Mia. Pagtawid niya sa kalsada nakasalubong ni Mia ang pulis. “Mia kakaibang sombrero iyan a!” bati ni Mang Kalor. “Pero mas maganda kung sasabitan pa natin ng hawla.” “Salamat po Mang Kalor!” sabi ni Mia. Umabot si Mia sa hardin ng plasa. “Mang Lito maganda na po ba ang aking sombrero?” tanong ni Mia. “Oo pero mas maganda kung kakabitan pa natin ng mga bulaklak ” sagot ng hardinero. “Salamat po Mang Lito!” sabi ni Mia. Pagdating sa palaruan napakarami nang palamuti sa sombrero ni Mia! “Mia itong saranggola na lang yata ang kulang diyan!” sabi ng kaniyang kalaro. “Sandali lang Toto!” sigaw ni Mia. Ngunit naitali na ni Toto ang saranggola. Nakarating si Mia sa mga ulap! Biglang lumobo ang kaniyang sombrero at naging isang napakalaking parasiyut! Nang tumapat ito sa araw nakita ng lahat ang angking ganda ng sombrero!"
Ang Prinsipeng Ayaw Magsalita.fil,3,﻿"Sa isang bayan sa Aprika naging malaking problema ng hari ang kaniyang anak at munting prinsipe. Sa hindi malamang dahilan ayaw magsalita ng munting prinsipe. Nagbigo ang lahat ng manggagamot para mapagsalita ang munting prinsipe. Kaya isang araw ang sabi ng hari “Bibigyan ko ng lupain at kayamanan ang sinumang makapagpasalita sa aking anak.” Unang dumating ang mga balitang mangkukulam para gamitin ang kanilang kapagyarihan. Pinainom ang prinsipe ng mahiwagang katas. Pinakain ang prinsipe ng mahiwagang ugat at dahon. Pinahiran ang prinsipe ng mahiwagang langis. Pinaliguan ang prinsipe ng mahiwagang tubig. Pero nanatiling tikom ang bibig ng prinsipe. Dumating ang mga sikat na musikero. Tumugtog sila nang tumugtog at kumanta sila nang kumanta. Masasaya ang tugtog at masasaya ang kanta kaya sumayaw at kumanta ang taumbayan. Pati ang hari at ang reyna ay sumayaw at kumanta. Pero hindi nagbuka ng bibig ang prinsipe. Dumating naman ang mga matapang na mandirigma. Isinama nila sa gubat ang prinsipe. Doon nakakita sila ng mag-inang elepante. “Sibatin natin ang inang elepante ” sabi ng pinunong mandirigma at nilapitan nilang dahan-dahan ang elepante. Awang-awa ang prinsipe sa anak ng elepante pero hindi pa rin siya nagsalita. Isang sibat ang tumama sa inang elepante. Nasaktan ito nataranta at pikitmatang tumakbo. Nagsisigawan namang sumunod ang mga mandirigma. Tumakbo sa kinalalagyan ng prinsipe ang elepante. Masasagasaan ang prinsipe ng malaking elepante. Ibig nang sumigaw sa takot ang prinsipe pero pumikit lamang siya at tinutop ang bibig. Bumaba ang Langit at humarap sa hari. “Ako ang magpapasalita sa prinsipe ” sabi ng Langit at iniakyat sa ulap ang nanginginig sa takot na prinsipe. Tinawag ng Langit ang Kulog at Kidlat. Maghapon at magdamag sumagitsit ang apoy ng Kidlat. Maghapon at magdamag dumadagundong nang malakas ang Kulog. Nagsiksik sa isang ulap ang prinsipe. Napaluha siya sa takot at sindak pero hindi siya humingi ng saklolo hanggang mapagod ang Kulog at Kidlat. Isang araw dumating sa bayan ang isang Katyaw. Nagulat ang lahat nang magsalita ang Katyaw. “Mahal na hari ako ang magpapasalita sa inyong anak na ayaw magsalita.” Nagtawanan ang taumbayan sa sinabi ng Katyaw. Ano isang katyaw ang magpapasalita sa prinsipe? Ano ang magagawa ng isang katyaw samantalang nabigo ang mga mangkukulam musikero mandirigma at pati Kulog at Kidlat para mapagsalita ang munting prinsipe? Pati ang hari ay lihim na natawa sa Katyaw pero gusto niyang magsalita ang prinsipe. “Halika ” sabi ng Katyaw sa prinsipe. “Pumunta tayo sa ilog at manghuli ng isda.” Dala ang isang buslong butas at bao ng niyog isinama ng Katyaw ang prinsipe sa ilog. Lalong nagtawanan ang taumbayan nang makita na butas ang buslo na dala ng Katyaw. Pagdating sa ilog lumusong ang Katyaw kasunod ang walang-imik na prinsipe. “Hawakan mo ang buslo ” sabi ng Katyaw. “Ako ang manghuhuli at ikaw ang mag-iingat ng mga isdang mahuli ko.” Isinalok ng Katyaw ang bao ng niyog sa ilog. Maaamo naman ang mga isda sa ilog at isang isda ang agad nasalok sa bao ng Katyaw. Isinilid ng Katyaw ang isda sa buslo. Pero dahil butas ang buslo lumusot at nalaglag sa tubig ang isda. Muling nasalok ng Katyaw ang nakawalang isda “Aba suwerte tayo! Ang daming isda!” sigaw ng Katyaw at masiglang isinilid sa buslo ang isda. Tulad sa unang pangyayari muling lumusot sa buslong butas ang isda. Muli naman itong nahuli ng Katyaw muling isinilid sa buslong butas at muling nalaglag sa tubig. Takang-taka ang prinsipe sa nangyayari. Ibig niyang sabihin sa Katyaw na iisa ang isdang nahuhuli ng Katyaw dahil ulit-ulit lang nakalulusot sa buslong butas. Kinalabit ng prinsipe ang Katyaw. Gumawa siya ng kung ano-anong senyas. Pero hindi siya pinansin ng Katyaw na wiling-wili sa pagsalok ng isda sa ilog. Sa wakas huminto ang Katyaw sa pagsalok. “Matutuwa ang hari ” sabi niyang masaya. “Ang dami nating nahuling isda.” Kinuha niya ang buslo sa prinsipe at nagulat nang makitang walang laman ang buslo. “Nasaan ang mga isda?” tanong niya sa prinsipe. Itinuro ng prinsipe ang butas sa ilalim ng buslo. Pero galit na ang Katyaw. Pumula ang palong ng Katyaw nanlisik ang mga mata at lumakas ang putak. “Ano ang ginawa mo sa mga isda?” patuloy nitong usisa. “Siguro magnanakaw ka ano? Ninakaw mo ang mga isdang pinagpaguran ko! Makikita mo isusumbong kita sa hari!” Galit na galit na kinaladkad ng Katyaw ang prinsipe pabalik sa palasyo. Habang daan malakas na pumutak ang Katyaw “Magnanakaw! Magnanakaw ang prinsipe! Ninakaw ng prinsipe ang aking mga huling isda!” Sa simula tahimik lamang na lumuha ang prinsipe. Alam niyang hindi totoo ang lahat. Mali ang ibinibintang sa kanya ng Katyaw. Pero ayaw pa rin niyang magsalita at magpaliwanag. Pagdating sa palasyo putak pa rin nang putak ang Katyaw habang dumarami ang mga tao sa paligid. Hiyang-hiya ngayon ang prinsipe sa mga tao sa paligid. Hindi niya matanggap na pagbintangan siyang magnanakaw. Pero ayaw niyang magsalita at patuloy ang malakas at galit na putak ng Katyaw. Pagharap sa hari agad inulit ng Katyaw ang bintang “Mahal na hari magnanakaw ang inyong anak ” at isinalaysay ng Katyaw ang nangyari sa ilog. “Hindi po iyon totoo ama ” biglang sigaw ng prinsipe at umiiyak na tumakbo’t yumakap sa hari. “Hindi po iyon totoo. Hindi ako magnanakaw.” Noon lamang huminto sa malakas na putak ang Katyaw. Saglit nagulat ang hari at pagkaraan ay natawa. Nagsasalita na ang prinsipe! Napagsalita ng Katyaw ang prinsipeng ayaw magsalita! At nagbunyi ang lahat sa ginawa ng Katyaw."
Ano ang nasa Loob ng Eroplano inside pages,3,Si Baron von Richthofen ay isa sa mga pinakamahuhusay na pilotong sundalo (flying ace). Nakapagpabagksak siya ng eroplanong pandigma. Kilala siya bilang "Ang Pulang Baron" (The Red Baron ) dahil kulay pula ang mga eroplanong pinalilipad niya. Ang mga Unang Eroplano Ang mga unang eroplano ay gawa sa makapal na tela na inunat sa ibabaw ng katawan nitong kahoy at bakal. Karaniwang mayroong dalawang pares ng pakpak ang mga ito. Ang ibang eroplano, tulad ng Fokker triplane, ay mayroong tatlong pares ng pakpak. Ang mga eroplanong ito, na ginamit noong Unang Digmaang Pandaigdig, ay mayroong mga machine gun bilang sandata sa pagpapabagsak ng mga kalabang eroplano.  Mga pakpak Ang mga pakpak sa itaas ng eroplano ay mayroong ailerons na pinagagalaw ng piloto gamit ang joystick. Ito ang nagpapaliko sa eroplano. Mga machine gun Mayroong dalawang machine gun ang Fokker Dr. . Elise Makina Umiikot ang makina kasabay ng pag-ikot ng elise. Tangke ng gasolina Tambutso (Exhaust pipe) Gulong sa paglapag (Landing gear) Kahit ang gulong sa paglapag, na nananatili lamang sa puwesto nito, ay mayroong pakpak. Aileron Piloto Joystick Pedal Throttle Ito ang nagpapabilis o nagpapabagal sa eroplano. Katawang bakal (Metal frame) Karamihan ng katawan ng mga eroplano ay gawa sa aluminyong tubo. Blot na tela (Canvas skin) Nababalot ng pininturahang tela ang katawang bakal ng eroplano at ang mga pakpak nito. Fokker Dr. Tail plane Pinagagalaw ang tail plane ng joystick. Ang bahaging ito ang nagpapataas at nagpapababa sa eroplano. Pangsadsad sa buntot (Tail skid ) Timon (Rudder) Pinagagalaw ng mga pedal ang timon. Ito ang nagpapabaling sa eroplano pakanan at pakaliwa. Tinatawag na yaw ang ganitong paggalaw ng eroplano.  Mga Lumilipad na Bangka Ang mga lumilipad na bangka (flying boats) ay mga eroplanong nakalalapag at nakalilipad mula sa tubig. Ginamit ang mga ito sa pagsasakay ng mga pasahero, kargamento, at sulat noong hangang . Nakalilipad ang mga ito nang mahabang distansiya patawid ng Karagatang Atlantiko at Karagatang Pasipiko, at nagbibigay ng marangyang serbisyo sa paglalakbay sa mga pasahero. Ang Boeing Clipper ay kayang magsakay ng pasahero sa bilis na milya kada oras ( kimotero kada oras). Mayroong silid-pahingahan at kainan ang mga Boeing . Ang mga serbidor nitong nakasuot ng puting-puting amerikana ay naghahanda ng anim na set ng pagkain sa mga pilak na kainan.  Cockpit Pinalilipad ng mga piloto ang eroplano mula sa cockpit. Nasa itaas na palapag ito ng eroplano. Piloto Crews day cabin Silid ng nabigasyon Dito nakapuwesto ang nabigador at opereytor ng radyo. Makina Mayroong apat na makina ang Boeing . Palikuran Stabilizer (Washroom) Mayroong palikuran ang Boeing tulad ng sa mga modernong eroplano. Silid-kainan Ipinaghahanda ng mamahaling pagkain ang mga pasahero sa silid-kainan. Lalagyan ng kargamento (Cargo hold ) Imbakan ng gasolina (Fuel reservoir) Nakalagay ang gasolina sa mga pakpak at stabilizer ng eroplano. Boeing Pahingahan sa likuran Central fin (Rear passenger lounges) Mayroong silid-pahingahan sa harapan at likuran ng eroplano, kung saan maaaring maupo at magpahinga ang mga pasahero. Outrigger fin Buntot Silid ng mga tauhan Mayroong tatlong fin (Crews quarters) ang Boeing ; central fin at outrigger fin. Tulugn (Sleeping cabin) Ilan sa mga silid-pahingahan ay maaaring maging tulugn. Mayroong nailalatag na kama sa ilang eroplanong Boeing.  Kilala ang B- sa katawagang "Lumilipad na Moog" (Flying Fortress) dahil sa dami ng machine gun nitong nakatutok sa lahat ng direksiyon bilang proteksiyon sa mga eroplanong pandigma ng mga kalaban. Bombers Ang Bombers ay malalaking eroplanong mayroong apat o higit pang makina upang makapagsakay ng mabibigat na bomba. Pinalipad ang B- na ito noong Ikalawang Digmaang Pandaigdig. Puno ng mga tauhan at bomba, tumimbang ito ng , kilo (, pounds). Mas mabigat pa sa apat na malalaking elepante!  B- Flying Fortress Tagabomba (Bombardier) Ang tauhang ito ang nag-aasinta ng mga bomba. Siya rin ang nagpapaputok sa mga machine gun na nasa unahang bahagi ng eroplano. Nabigador Ang nabigador ang nagtatakda ng daraanan ng piloto. Mga Piloto Pinalilipad ang eroplano ng pangunahing piloto at ng katuwang nito. Dorsal gun turret Makina Ang B- ay pinaaandar ng apat na malalaking makina, na nakapagpapalipad dito sa sukdulang bilis na milya kada oras ( kilometro kada oras). Opereytor ng radyo Ginagamit ng opereytor ang radyo upang makipag-ugnayan sa iba pang mga eroplano at sa mga tauhan sa ground control. Lalagyan ng bomba (Bomb bay) Kayang magsakay ng B- ng , kilo (, pounds) ng bomba. Waist gunners Ang dalawang waist gunners ay nagpapaputok ng machine gun mula sa bukas na bintana sa katawan ng eroplano. Tail plane Tail fin Timon Tagabaril sa likuran (Tail gunner) Abala sa labanan ang mga tagabaril sa likuran dahil kadalasang umaatake sa likod ang mga kalabang eroplano. Gulong ng buntot Kasilyas Belly gun turret Nakahiwalay ang bahaging ito sa ilalim ng eroplano at mayroong dalawang machine gun.  Ang Bell X- ay unang pinalipad mula sa eroplanong pambombang B- Superfortress. Matapos makagawa ng bagong rekord sa paglipad, lumapag ang Bell X- sa tuyong lawa. Supersonic Planes Noong Oktubre , , Si Kapitan Charles "Chuck" Yeager ang naging kauna-unahang pilotong nakalipad nang higit pa sa bilis ng tunog (speed of sound)humigitkumulang milya kada oras (, kilometro kada oras). Nagawa niya ito sakay ng pang-eksperimentong eroplanong rocket na tinatawag na Bell X-.  Bell X- Cockpit Maliit lamang ang cockpit at maaari lamang pasukin gamit ang pinto sa gilid nito. Pinto Piloto Gulong sa nguso (Nosewheel ) Tangke ng liquid oxygen (Liquid oxygen tank) Nakalagay ang liquid oxygen sa isang tangkeng may presyur. Hinahalo ito sa gasolinang susunugin ng mga makinang rocket (rocket engine). Pakpak Pangunahing gulong sa paglapag (Main landing gear) Ibinababa ang dalawang pangunahing gulong at ang gulong sa nguso, habang lumalapag ang eroplano. Tangke ng rocket fuel Tail fin (Rocket fuel tank) Ang rocket fuel na ginagamit ng Bell X- ay ethyl alcohol. Mayroon lamang sapat na fuel para tumagal nang dalawa at kalahating minuto. Tail plane Katawan (Fuselage) Sadyang dinisenyo ang hugis balang katawan upang mas madaling tumagos sa hangin ang eroplano. Makinang rocket Mayroong apat na magkakahiwalay Mga tangke ng nitrogen na lalagyan ang makinang rocket. Pinaghahalo at pinag-aapoy ang fuel Ginagamit ang nitrogen upang at liquid oxygen sa loob ng mga makapasok ang fuel at liquid oxygen lalagyan. sa loob ng rocket motor.  Ang mga pribadong jet (private jets) ay tinatawag ding business jets. Ang mga silid ng mga pasahero ay karaniwang marangya. Binubuo ang mga ito ng silid-tulugan, silid-pahingahang may telebisyon, at banyong mayroong gintong hawakan. Mga Pampasaherong Jet (Jet Airliners) Karamihan ng paglalakbay sa himpapawid ngayon ay binubuo ng mga pampasaherong jet. Pinaandar ang mga ito ng turbofan na makina, na mas tahimik at mas matipid sa gasolina kompara sa mga karaniwang makinang jet (jet engine). Mayroong ibat ibang hugis at laki ang mga pampasaherong jet, mula sa Airbus na kayang magsakay ng mahigit pasahero, hanggang sa mga pribadong jet tulad ng Falcon X.  Falcon X Pasukan ng hangin Tail fin (Air intake) Kasilyas Cockpit Pinalilipad ng pangunahing piloto at ng katuwang nito ang eroplano sa tulong ng mga kompyuter. Radar ng panahon Piloto Galley Mayroong munting kusina sa bungad ng eroplano kung saan inihahanda ang pagkain at inumin ng mga pasahero. Silid ng mga pasahero (Passenger cabin) Komportableng nakaupo ang mga pasahero sa silid, nakikinig ng musika, nanonood ng telebisyon, at naglalaro ng kompyuter. Gumagamit ng vacuum pump ang kasilyas sa tuwing binobomba (flush) ito. Telebisyon Pangunahing gulong sa paglapag Tail plane Mga makina Mayroong tatlong turbofan ang Falcon, isa sa likod, at tig-isa sa magkabilang bahagi ng katawan. Tangke ng gasolina sa harapan (Forward fuel tank) Kasilyas ng mga tauhan (Crews toilet) Pakpak Pangunahing pinto Lalagyan ng mga bagahe (Baggage compartment) Tangke ng gasolina sa likuran (Rear fuel tank)
Ano ang nasa Loob ng Sasakyang Pangkalawakan inside pages,3,Isang ejector seat ang nagtapon kay Gagarin palayo sa kaniyang Vostok KA capsule nang napakataas sa ibabaw ng Daigdig. Agad siyang humiwalay sa kinauupuan at nagparasyut habang bumubulusok sa lupa. Vostok Noong , si Yuri Gagarin, isang Rusong cosmonaut, ang naging kauna-unahang tong nakapaglakbay sa kalawakan. Ang pagpapalipad ng Vostok sa kalawakan ay nakapagtala ng kompletong pag-ikot (orbit) sa Daigdig sa taas na kilometro ( milya). Inabot ng isang oras at minuto ang paglipad, mula sa paglunsad hanggang sa paglapag sa Daigdig.  Pasukan / Labsan (Entry / Escape hatch) Puwersahang tinatanggal ito bago pa man umimbulog ang ejector seat. Bintana (Porthole) Pananggalang sa init (Heat shield) Ang panlabas na balot ng papanaog na capsule ang nagpoprotekta sa sasakyan mula sa napakainit na temperatura habang bumubulusok ito sa atmospera ng Daigdig. Antenna Mga instrumento Ejector seat Mga tangke Vostok KA Papanaog na capsule (Descent capsule) Ipinapakita nito ang presyur ng hangin sa loob Itinatapon nito ang cosmonaut palabas Naglalaman ito ng oxygen at nitrogen ng cabin, ang temperatura, gayundin ang posisyon ng capsule, pitong kilometro (. milya) para sa cabin at sa makina ng rocket. ng sasakyan habang umiikot sa ibabaw ng Daigdig. ang taas sa ibabaw ng Daigdig. Instrument module Ang bahaging ito ng sasakyang pangkalawakan ay humihiwalay mula sa papanaog na capsule bago pa man ito pumasok sa atmospera ng Daigdig. Antenna Retro rocket Pinapabagal ng nag-aapoy na rocket ang sasakyang pangkalawakan nang sa gayon ay makabalik ito sa Daigdig.  Paglapag sa Buwan Noong , ang mga Amerikanong astronaut na sina Neil Armstrong at Edwin Buzz Aldrin, ang mga unang tong nakalapag sa Buwan. Dalawat kalahating oras silang naglakad dito. Si Michael Collins naman ang piloto ng command spacecraft na patuloy na umikot sa Buwan hanggang sa makabalik sina Armstrong at Aldrin sa Ascent Module. Naglakbay ang tatlong astronaut patungong Buwan sakay ng Command Module ng Apollo . Nang oras na para lumapag sa Buwan, sumakay sina Armstrong at Aldrin sa Moon Lander na tinawag nilang Eagle.  Apollo Service Module Naglalaman ang Service Module ng gasolina, hangin, at koryente para sa Command Module. Makinang rocket (Rocket engine) Ang makinang ito ang nagbibigayenerhiya sa buong sasakyan upang makapaglakbay ang mga astronaut papunta sa Buwan at makabalik sa Daigdig. Antenna Mga tangke ng gasolina (Fuel tanks) Command Module Dito nakasakay ang tatlong astronaut. Ito lamang ang bahagi ng sasakyang nakabalik sa Daigdig. Elektronika Bateriya ng gasolina (Fuel cells) Makinang rocket Mga tangke ng gasolina Ascent Module Dalawang astronaut ang nakalapag sa Buwan. Ang Ascent Module, ang bahaging nakabalik sa Command Module. Eagle Tinatawag na Eagle ang Moon Lander. Mayroon itong dalawang bahagi. Ang Descent Module, kasama ng Ascent Module, ang lumapag sa Buwan. Ang Ascent Module naman ang bahaging muling lumipad at bumalik sa Command Module. Makinang rocket Tangke ng hangin (Oxygen tank) Descent Module Ang bahaging ito ay may apat na paa na siyang ginamit ng dalawang astronaut upang makalapag sa Buwan.  Kayang lumipad ng X- patungong kalawakan, na kilometro (. milya) ang taas sa ibabaw ng dagat (above sea level). Karamihan ng pilotong nagpapalipad ng eroplanong ito ay ginagawaran din ng tsapa ng pagiging astronaut. Eroplanong Rocket(Rocket plane) Ang X- ang pinakamabilis na nalikhang eroplano. Kaya nitong maglakbay nang , kilometro kada oras (, milya kada oras). Pinaaandar ito ng makinang rocket at nakalilipad sa taas na . kilometro ( milya). Ang X- ay isa sa mga eroplanong X na gumamit ng mga bagong materyales at disenyo na ginagamit din sa pagbuo ng Space Shuttle.  X- Cockpit Pinalilipad ng piloto ang eroplano gamit ang joystick at engine throttle sa loob ng cockpit, kung saan mataas ang presyur ng hangin. Elektronika Unahang gulong sa paglapag (Front landing gear) Ejector seat Nakaupo ang piloto sa isang ejector seat. Mayroon itong pakpak sa magkabilang gilid upang ligtas na makalipad ang piloto palayo sa eroplano. Mga tangke ng helium (Helium tanks) Ginagamit ito upang lumamig ang eroplano. Tangke ng hangin Nangangailangan ang mga makinang rocket ng hangin upang makagawa ng gasolina. Kinakailangan ang tangkeng ito dahil walang hangin sa kalawakan. Tangke ng panggatong (Fuel tank) Gumagamit ang X- ng alkohol bilang panggatong. Pahilis na buntot (Wedge tail) Nakatutulong ang hugis pahilis na buntot upang hindi maging magalaw ang eroplano habang lumilipad nang napakabilis. Humihiwalay ang kalahating dulo nito bago lumapag ang eroplano sa lupa. Makinang rocket Ito ang nagpapaandar sa eroplano sa bilis na higit pa nang anim at kalahating beses sa bilis ng tunog (speed of sound). Pangsadsad sa paglapag (Landing skid)  Ang Space Shuttle Ang Space Shuttle ay isang sasakyang pangkalawakang nagagamit nang paulit-ulit. Ang Space Shuttle na Orbiter ay pinalipad sa kalawakan nang nakakabit sa isang malaking tangke ng panggatong at dalawang rocket booster. Mula sa kalawakan, inilaglag ang dalawang rocket booster at muling tinipon nang makalapag sa Daigdig, upang magamit muli. Nasunog naman ang tangke ng panggatong habang nalalaglag ito pabalik ng Daigdig. Matapos makapasok sa atmospera, banayad namang lumipad ang Orbiter pabalik sa himpilan. Ginagamit ang Space Shuttle sa pagpupuwesto ng mga satellite sa kalawakan gayundin sa pag-aayos ng mga ito. Sa larawan, inilulunsad ng Space Shuttle ang Hubble Space Telescope sa kalawakan. Ginagamit din ang Shuttle bilang sasakyan ng mga tauhan at miyembro ng International Space Station.  Ang Orbiter RCS engines Mayroong na makinang rocket sa paligid ng Orbiter. Ang mga ito ang nagpapagalaw sa Orbiter habang nasa kalawakan. Unahang gulong sa paglapag (Nose landing gear) Cockpit Dito pinalilipad ang Space Shuttle. Dito rin pinagagalaw ng mga tauhan ang makinang kamay ng sasakyan. Palikuran Kusina Tulugn Makinang kamay (Robotic arm) Ito ang bumubuhat sa payload o anumang sakay ng Space Shuttle, at nagpupuwesto nito sa kalawakan. Ginagamit din ito sa pagkokompone ng satellite. Payload bay Airlock Sa pamamagitan nito, nakalalabas at nakapapasok sa Orbiter ang tauhang may suot ng space suits. OMS engines Mayroong dalawang Orbital Maneuvering System na makina. Ginagamit ang mga ito upang pabagalin ang Orbiter habang bumababa, bago ito bumalik sa Daigdig. Payload Sa larawang ito, ang payload o sakay ng Orbiter ay ang Hubble Space Telescope. Pangunahing gulong Mga tangke sa paglapag ng hangin (Main landing gear) RCS engines Mga tangke ng gasolina Pangunahing makina Mayroong tatlong pangunahing makina ang Orbiter. Ang mga ito ang nagpapalipad sa sasakyan patungo sa kalawakan.  Ang Eroplanong Pangkalawakan Ang kauna-unahang pribadong paglipad sa kalawakan ay naisagawa ng SpaceShipOne noong . Nagwagi ito ng sampung milyong dolyar na papremyo ng X-Prize, para sa paglipad nito sa kalawakan nang dalawang beses sa loob ng dalawang linggo. Ang pangunahin nitong piloto na si Mike Melvill ang kauna-unahang astronaut na nagpalipad ng sasakyang pangkalawakan para sa isang pribadong kompanya. Dinisenyo ang SpaceShipOne bilang isang sasakyang pangkalawakang maaaring magamit muli. Inilunsad ito mula sa mothership nitong tinatawag na White Knight. Matapos makaabot sa kalawakan, muli itong pumasok sa atmospera ng Daigdig at banayad na lumapag sa Mojave Air and Space Port.  SpaceShipOne Piloto Tangke ng hangin Nangangailangan ang mga makinang rocket Unahang ng hangin upang pangsadsad magamit ang gasolina. (Nose skid) Ang sasakyang pangkalawakang ito ay Pakpak mayroong pangsadsad sa halip na gulong sa unahan. Hangin Hangin para sa piloto. Mga instrumento Buntot Ipinapakita nito ang posisyon ng buntot kapag pumasok na muli ang sasakyang pangkalawakan sa atmospera ng Daigdig. Buntot Ginagamit ang buntot sa ganitong posisyon para sa paglipad Makinang rocket at banayad na pagtakbo. Pangunahing gulong sa paglapag
Ano ang nasa Loob ng Tren inside pages,3,Mga Steam Train Ang mga unang tren ay ginamitan ng lokomotorang pinaaandar ng singaw. Sinusunog ang uling o kahoy sa firebox, na siyang nagpapakulo ng tubig sa boiler. Ang singaw na nagmumula rito ang nagpapatakbo sa piston ng tren na siya namang nagpapaandar ng mga gulong. Nakaimbak ang tubig at panggatong sa tender na nasa likurang bahagi ng tren. Sa bilis na milya kada oras ( kilometro kada oras), kaya ng Peppercorn As na humila ng labinlimang bagon. Binansagan itong -- locomotive dahil sa mga gulong nito: apat sa harap, anim na pangunahing gulong, at dalawa sa likod.  Lokomotorang Singaw Boiler Dome ng buhangin (Steam Locomotive) Ang init mula sa Nahuhulog mula rito ang firebox at ang tubig buhangin na nakatutulong mula sa boiler upang mas kumapit Dito lumalabas ang labis na singaw Safety valve Dome ang lumilikha ang mga gulong sa riles. Chimney ng Singaw ng high-pressure kapag sobra na ang presyur mula rito. Dito naiipon ang singaw na singaw. na high pressure. Mga tube ng boiler Blast pipe Drayber Dito napupunta ang singaw matapos itong dumaan sa piston. Kasabay sa paglabas ng singaw dito ang mainit na usok na nagmula Fireman sa mga tube ng boiler. Siya ang naglalagay ng uling sa firebox upang mapanatili ang apoy. Injector Piston Firebox Ito ang nagpapasok ng malinis na tubig Itinutulak ng high-pressure na singaw ang piston. Drive wheels mula sa tender papunta sa boiler. Ito ang nagpapaandar sa apat na gulong ng tren.  Ang Santa Fe F na lokomotorang diesel-elektriko at lumabas noong ay mayroong apat na yunit. Ang dalawa sa mga yunit na ito na nasa magkabilang dulo ng tren ay ang mga cab o kompartment. Ang drayber ng tren ay nasa alinmang kompartment na ito. Diesel-elektriko Pinalitan ng lokomotorang diesel ang makinang pansingaw. Makinang diesel na ang gamit upang paandarin ang generator na nagdadala ng elektrisidad sa mga pantraksiyong motor na humihila sa bawat gulong. Maaaring pagdugtong-dugtungin ang mga yunit ng lokomotora upang mas mapalakas ang pagtakbo nito.  F Lokomotorang Makinang diesel Tangke ng tubig Ito ang nagsusuplay ng enerhiya sa de-koryenteng generator. Diesel-Elektriko (F Diesel Electric Locomotive) Generator Cooling fans Kabinet ng singaw na pang-elektriko Kontrol ng Inhinyero Pantraksiyong Mga generator Baterya Drayber/Inhinyero Dalawang generator ang naghahatid motor Tangke ng panggatong Pantraksiyong motor (Traction motor) motor at sa buong tren. ng koryente sa mga pantraksiyong  High-Speed na mga Tren Ang high-speed na mga tren ay kayang tumakbo mula sa isang siyudad papunta sa isa pa sa bilis na milya kada oras ( kilometro kada oras) pataas. Tumatakbo ang mga ito sa riles na ipinasadya para sa high-speed na tren. Karamihan sa mga ito ay hinihila ng mga de-koryenteng lokomotora. Nagmumula ang koryente mula sa kable sa ibabaw ng tren na nakakonekta sa isang pantograph sa ibabaw ng lokomotora. Ang French TGV ay kayang umandar sa bilis na milya kada oras ( kilometro kada oras), pero ang karaniwang bilis nito kapag bumibiyahe ay nasa milya kada oras ( kilometro kada oras) lamang.  High-Speed na Elektriko Pantograph Module sa pagkontrol Ito ang kumukuha ng koryente (Control modules) mula sa mga kable sa ibabaw Ito ang kumokontrol sa operasyon ng lokomotora. ng pantraksiyong motor. Bogie Pangunahing transformer May apat na gulong ang bogie (Main transformer) na pinatatakbo ng dalawang Ito ang nagko-convert ng koryente de-koryenteng motor. para sa pantraksiyong motor. Secondary power supply Pangunahing computer (Main computer) Drayber Pantraksiyong motor Kontrol ng preno Mga ilaw Awtomatikong pandugtong (Auto coupler)  Ang SkyTrain sa Greater Vancouver, Canada ay walang drayber at awtomatikong umaandar. Tumatakbo ito sa mga elebadong riles sa ibabaw ng siyudad. Matutulin na Pampasaherong Tren (Rapid Transit Trains) Itong treng maliit at maraming bagon ang naghahatid sa mga pasahero sa ibat ibang lugar. Mayroon itong de-koryenteng motor na dinadaluyan ng elektrisidad mula sa ikatlong riles. Karamihan ng mga ganitong tren ay tumatakbo sa elebadong riles, mas mataas kaysa mga kalsada. Ang iba naman, tulad ng London Underground at ng New York Subway, ay sa underground o sa ilalim ng lupa bumibiyahe.  Urban Metro na Tren Engranahe (Gears) Air suspension Antena ng radyo Sliding doors Sliding doors Kontrol ng pantraksiyong motor (Traction motor cont rols)Pantraksiyong motor Napapagulong ng motor na ito ang mga gulong sa pamamagitan ng mga engranahe. Power collectors Ito ang nag-iipon ng koryente mula sa ikatlong riles. Mga preno Gumagamit ito ng mga batubalani o magnet upang pabagalin ang takbo ng tren sa oras ng kagipitan.  Monokaril na Tren Ang mga modernong monokaril na tren ay tumatakbo sa isang malaki at solidong riles. Ang mga bagon na may gomang gulong ay nakasampa sa magkabilang gilid ng isang tahilan na yari sa bakal o pinatibay na kongkreto. Pinaaandar ito ng mga pantraksiyong motor, na hinahatiran ng koryente ng dalawang metal na riles. Karamihan sa mga monokaril na riles tulad nitong nasa Las Vegas, USA ay binuo sa matataas na esktruktura upang hindi makaabala sa daloy ng trapiko sa mga kalsada.  Monokaril Pampasaherong kompartment Power unit Katulad ito ng yunit sa unahan. Power collectors Ito ang kumokolekta ng koryente mula sa ikatlong riles na nasa gilid. Transformer Dito nanggagaling ang koryenteng dinadala sa mga motor. Drayber Front power unit Drive wheels Tumatakbo ang mga gulong na ito sa ibabaw ng riles na siyang nagpapaandar sa tren. Pantraksiyong motor Ito ang nagpapaandar ng drive wheels. Guide wheels Tumatakbo ang mga gulong na ito sa gilid ng riles.
Anong Gupit natin ngayon ,3,﻿"Sikat na barbero ang tatay ko. Araw-araw ay mahaba ang pila sa kaniyang barberya. Kahit ang mga tao sa kabilang bayan ay dumadayo pa sa amin para magpagupit sa kaniya. May madyik daw kasi ang mga gunting niya. “Ano’ng gupit natin ngayon?” ‘Yan ang laging bati niya sabay pagpag ng puting kapa (mahikero nga ‘ata itong si Tatay). Konting gupit sa kanan konting gupit sa kaliwa. Konting ahit sa gilid konting hati sa gitna. Huling-huli ni Tatay ang tamang gupit. Ang bawat hibla’y sumusunod sa utos ng kaniyang suklay. Walang naliligaw. Lahat pantay-pantay. Malalaking ngiti ang kadalasang nakikita ko sa salamin tuwing patapos na si Tatay at naglalagay na ng pulbo. “Ang galing talaga ng tatay mo iho!” pahangang sinasabi ng mga parokyano “Kuhang-kuha niya ang gusto ko!” Masaya ang lahat ng ginugupitan ni Tatay … maliban sa akin. Ayaw na ayaw ko kasi sa gupit ko. Kung titingnan niyo ang mga litrato ko’y maiintindihan niyo ako. Iisa lang kasi ang hitsura ko: Para akong may bao sa ulo! Simula beybi pa lang ako’y ganito na ang gupit ko. Hindi na napalitan. Hindi na nagbago. Kahit na ano’ng gawin kong suklay at ayos dito’y bumabalik pa rin sa dating anyo. Madalas tuloy akong mapakamot ng ulo. Bakit kaya hindi ako tinatanong ni Tatay ng “Ano’ng gupit natin ngayon?” Di lang iisang beses kong naisip ang isasagot dito. Minsa’y naisip kong pahabain ang aking mga patilya. Mahaaaaabang-mahaaaaaaaaaaaba. Para puwede ko nang kabitan ng mga saranggola. Ang sarap sigurong magbisikleta habang may sumasayaw-sayaw na mga boka-boka. Eh kung makapal at kulot naman? Lagi na akong may dalang unan! Puwede na akong umidlip kahit saan. “Eeeeeboooooooy! `Wag tutulog-tulog!” Naku parang bigla ko tuloy narinig si Nanay. “Halika rito’t tulungan mo akong magbuhat ng mga paninda ko.” Mas maganda siguro kung hugis-basket ang buhok ko. Para mas madaling dalhin ang mga nilalakong puto seko. Maganda rin siguro kung tayo-tayo ang buhok ko. At kulay berde pa ito! Bidang-bida ako sa taguan dahil walang makahahanap sa akin pag nagtago na ako sa mga damo. (Sandali sa barbero ba ako pupunta o sa hardinero?) Nakakita ka na ba ng pugad sa ulo? Sabi kasi ng kaklase ko’y ‘yun ang uso. ‘Yung magulong-magulo at parang magkakaaway ang mga hibla ng buhok mo. Kinakabahan lang ako at baka may mangitlog na ibon dito. Hugis-palong korteng sombrero mukhang payong gupit sundalo … sari-saring estilo ang naglalaro-laro sa utak ko. Isang araw ay kinausap ako ni Tatay. “Bakit bigla kang lumaki iho?” ang sabi niya sa akin habang kinukusot ang buhok ko. “Dati-rati’y di mo pa maabot ang silyang ito. Ngayo’y parang malalampasan mo na ako. Ambilis talaga ng panahon. Di na beybi ang anak ko.” Pinaupo ako ni Tatay sa silya at sinuotan ng kapa. “Ang haba na ng buhok mo ” ang sabi niya “ano’ng gupit natin ngayon?” Nagulat ako. Di tuloy ako nakasagot. “Gupit binata ba iho?” kindat niya sa akin. Napangiti ako at tumango ng “opo.” “Pumikit ka muna’t baka ka mapuwing ” sabi ni Tatay habang tumatakbo ang suklay sa may noo ko. Konting gupit sa kanan konting gupit sa kaliwa. Konting ahit sa gilid konting hati sa gitna. Pagdilat ng mga mata ko’y nakita ko ang pinakamalaking ngiti sa salamin. May madyik nga ang gunting ni Tatay."
Bakawan,3,﻿"Sari-saring nilalang ang naninirahan sa Bakawan. Sa tubig nakatira ang mga maliit na isda tulad ni Danggit. Sa ilalim ng mga ugat si Talangka at ang daan-daang mga hipon ang nagsisiksikan. Sa matataas na mga sanga ng puno namumugad ang mga ibon tulad ni Tagak. Sa putikan ng Bakawan madalas din makitang naglalakwatsa si Bayawak. Payapa ang buhay ng mga hayop sa Bakawan. Sagana ang pagkain at ligtas. Sa lahat ng mga hayop si Tagak ang pinakamausyoso at pinakamapangahas. Mahilig siyang maglakbay at lumipad sa malalayong lugar. Kahit lagpas na sa hanggahan ng Bakawan. Nawawala siya nang ilang araw at madalas nag-aalala ang kaniyang mga kaibigang hayop. Tuwing uuwi si Tagak mag-uumpukan ang mga hayop sa paligid niya para magkuwentuhan. “May malaking barkong puno ng tao. Malakas ang tunog. Nagsasayawan sila. Papunta sila sa isang isla na mas marami pang tao ang nagkakasiyahan. Tinapon nila ito.” At ipinakita ni Tagak ang isang boteng plastik. Kinurot ito ni Talangka. Kinagat ito ni Bayawak. “Para saan ito?” tanong ni Danggit. “Lalagyan nila ng tubig ” sagot ni Tagak. “Iniinuman nila.” “Tubig? Pero napaliligiran tayo ng tubig. Bakit binobote ang tubig?” pagtataka ni Danggit. Naglakbay muli si Tagak. Nag-uwi naman siya ngayon ng makintab na supot. “Para saan naman iyan?” tanong muli ni Danggit. “Hindi ko alam pero nagagandahan ako rito kaya isasabit ko na lang na dekorasyon sa aking pugad.” Isang araw habang nagkukuwentuhan ang mga hayop dumating si Bayawak na may sugat sa buntot. “Ano’ng nangyari sa ’yo?” nag-aalalang tanong ni Danggit. Tinitingnan naman ni Talangka ang sugat ng kawawang Bayawak. “May nakita kasi akong parang yung iniuwi ni Tagak na bote ” sabi ni Bayawak “Sinubok kong kunin ngunit may matulis palang bahagi sa dulo.” “Naku ” wika ng abalang Talangka “Nagkaganyan rin itong si Danggit kahapon! Napakarami na raw nung makintab na iniuwi ni Tagak lumulutang diyan sa tubig. Kamuntik na tuloy siyang makulong sa loob ng isa. Buti na lamang at napadaan ang mga hipon at natulungan siya.” Nang magpulong ang mga hayop dumating ang lahat maliban kay Tagak. “Ang pangit na ng tirahan natin ” sabi ni Danggit. “Nagiging delikado pa ” sabi ni Bayawak habang ipinapakita ang sugat-sugat niyang buntot. “Hindi naman dati ganito rito ” sabi ni Talangka. “Bakit hindi natin ibalik sa dati?” tanong ni Danggit “Oo nga. Tanggalin natin ang dati na wala naman dito sa Bakawan ” mungkahi ni Bayawak. At nagkaisa lahat sila na dapat maglinis sila ng Bakawan. Nagsimula silang magpulot ng mga sari-saring bagay na nagkalat na ngayon sa Bakawan. Naghanap sila ng puwedeng lagyan ng mga inipon nilang mga bote supot at lata. Nakakita sila ng malaking lambat at ginamit itong lalagyan. Habang nagpupulot sila ng mga basura may natanaw silang palutang-lutang na bagay sa tubig. Malaki at batik-batik na puti at itim. Lumapit sila. Si Tagak pala! Wala siyang malay at balot ng itim na likido ang kaniyang mga balahibo. “Ano kaya ang nangyari?” pagtataka nila habang bitbit nila pauwi si Tagak sa Bakawan. Naghati ng trabaho ang mga hayop. Ilan sa kanila ang nag-alaga kay Tagak habang ang ilan ay nagpatuloy sa pangongolekta ng mga basura. Hindi nagtagal nagising na si Tagak. “Nakakita ako ng barko ” kuwento niya. “May tumatagas na itim na likido. Lumapit ako para tingnan pero nang madikit ako kumapit ang likido sa aking mga balahibo. Sobrang bigat. Hindi ako makalipad hanggang sa mawalan ako ng malay.” Nangilabot ang mga nilalang sa itim na likido. Naisip nilang dapat silang mag-ingat dito. Sa wakas ay naipon na ng mga hayop ang lahat ng basurang nakakalat sa Bakawan. Inilagay nila lahat sa lambat. Ang problema na lang nila ay kung saan ito dadalhin. Nag-isip sila nang nag-isip. “Kung ilubog natin sa ilalim ng tubig?” “Kung dalhin natin sa pinakasulok ng kagubatan?” “Kung paanurin na lang natin patungo sa karagatan?” Si Tagak ang nakaisip ng solusyon sa kanilang problema. “Sa isang bayan may lugar ang mga tao kung saan ihinihiwalay nila ang mga basura upang muling magamit ” sabi niya “Sama-sama ang mga plastik na bote sama-sama rin ang mga lata sama-sama rin ang mga supot. Tapos may mga kumukuha sa mga ito upang muling gawing mga lalagyan subalit minsa’y nabibigyan rin ng bagong paraan ng paggamit.” Nagkasundo ang mga hayop na doon na lang dalhin ang kanilang mga basura. Kaya tinipon ni Tagak ang iba pang mga ibon pati ang mga paniki. Nagpatulong siyang buhatin ang lambat na puno ng basura. Isang gabi habang natutulog ang mga tao dinala nila ito sa lugar na ikinuwento ni Tagak. Pagdating nila doon sila mismo ang naghiwa-hiwalay ng kanilang basura tulad ng ginawa ng mga tao. Bumalik na sa dating kaayusan ang Bakawan. Malinis ligtas at sagana sa pagkain. Mula noon hindi na namumulot ang mga hayop ng basura. Pinanatili na nila ang kalinisan sa kanilang pamayanan."
Bantugan.fil,3,﻿"Malungkot ang hari ng Bumbaran. Nabalitaan kasi niyang lumiligaw si Bantugan kay Prinsesa Maginar ng kahariang Babalai Anonan. Ayaw ng hari na manligaw sa ibang lugar ang kapatid niyang si Bantugan. 	Sa sama ng loob limang araw nagkulong sa silid ang hari. Pagkatapos ipinatawag niya ang mga piling tauhan. 	“Huwag ninyong kakausapin si Bantugan pag-uwi niya rito ” utos ng hari. “Pero mahal na hari ” sabi ni Lumbatan “baka magtampo at umalis si Prinsipe Bantugan.” Tutol din si Sabarat “Dakila si Bantugan. Dahil sa kanya napatanyag sa buong mundo ang kaharian ng Bumbaran.” Pero naging matigas ang pasya ng hari. 	Nang dumating si Bantugan sa Bumbaran walang sumalubong o bumati sa kanya. Nagdamdam siya kaya ipinasya niyang umalis dala ang kanyang mahiwagang kalasag at kampilan. 	Naglakbay si Bantugan hanggang makarating sa Lupaing-nasa-Pagitan-ng-Dalawang-Dagat. Pero naabutan siya ng napakalakas na ulan kaya dinapuan siya ng matinding lagnat. Nanawagan siya sa diwatang si Magaw “O Magaw huwag akong hayaang mamatay dito!” Inilipad naman siya ng diwata sa palasyo ni Prinsesa Datimbang ng lupaing iyon. Inalagaan ng prinsesa si Bantugan pero lumala ang sakit ng prinsipe. At isang umaga namatay si Bantugan. 	Nabahala ang ama ni Prinsesa Datimbang ang hari ng Lupaing-nasa-Pagitan-ng-Dalawang-Dagat. “Sino at saan galing ang taong namatay?” naguguluhang tanong ng hari. Sa pangambang maghiganti ang mga kababayan ni Bantugan inutusan ng hari ang mga tauhan na patunugin ang agong at paputukin ang lantaka. Balak niyang tanungin ang mga tao kung may nakakikilala kay Bantugan. Sampung libo ang dumating pero walang makapagsabi kung sino at saan galing ang namatay. 	Walang ano-ano dumating ang isang loro mulang Bumbaran. Pagkakita ng loro sa patay agad itong nagwika “Siya po si Bantugan na walang kapantay!” Nag-utos ang hari na isakay sa sasakyang-dagat si Bantugan at ibalik sa Bumbaran. Pinauna nila ang loro sa Bumbaran para magbalita. Pagdating ng bangkay ni Bantugan sa Bumbaran nagsisi ang mga mamamayan sa nangyari. 	“Kailangang bawiin ang kaluluwa ng prinsipe ” sabi nina Mabaning at Mabali. Matalik silang kaibigan ni Bantugan. Sakay ng kanilang kalasag lumipad ang dalawa sa langit na pinagmumulan ng kidlat kulog at malalaking ilog. May dalawang buwan silang naglakbay bago nila nakita ang Angel ng Kamatayan. Nagkunwaring magandang babae ni Mabaning upang akitin ang Anghel ng Kamatayan. Naakit naman ang anghel kay Mabaning. 	“Maghintay ka rito binibini ” sabi ng anghel kay Mabaning. “Itatanong ko sa kaitaasan kung maaari kitang maging asawa.” Pagkaalis ng anghel lumapit si Mabaning sa mesang may boteng asul at saka sumigaw: “Bantugan! Saan ka ikinulong ng anghel na iyon?” Isang magandang tinig ang lumabas sa boteng asul. Kinuha ni Mabaning ang bote at sumakay sila ni Mabali sa kalasag saka pabulusok na umuwi. 	Dinatnan nilang pinaglalamayan si Bantugan. Agad nilang inalis ang takip ng boteng asul. Biglang lumabas sa bote ang kaluluwa ni Bantugan at muling sumapi sa kanyang katawan. Nagdiwang ang buong Bumbaran dahil sa muling pagkabuhay ni Bantugan. 	Samantala naniwala ang mga kaaway ng Bumbaran na patay na nga ang kinatatakutang si Bantugan. Nagbalak silang samantalahin ang pagkakataon. Noon din sumakay sila sa libo-libong sasakyang-dagat para sumalakay sa pamumuno ni Miscoyaw. Si Miscoyaw ang mahigpit na kalaban ni Bantugan. Humanda naman noon ang Bumbaran sa nabalitaang pagsasalakay. Isinukbit ni Bantugan ang kanyang kampilan at nagpunta sa dagat upang harapin ang mga kaaway. Tila kulog na dumadagundong ang tinig ni Bantugan habang inililipad siya ng kalasag sa mga ulap. Narinig ng mga kalaban ang angil ng kanyang kampilan. Natakot sila at nagtangkang umurong. 	Pero inabutan sila ni Bantugan. Itinaob niya ang mga sasakyan ng mga kaaway. Dahil gabi’t araw ang naging labanan. napagod si Bantugan at nadakip nina Miscoyaw. Pero muling sumigla at nakaalpas si Bantugan. Tinawag niyang bigla ang hangin at ipinataboy ang mga sasakyang-dagat ng mga sumasalakay. Tinangay niya ang sasakyan ni Miscoyaw at ang mga kasama nito hanggang magsisuko. 	Pagkaraan muling naglayag sa Babalai Anonan si Bantugan at niligawan si Prinsesa Maginar. Sa iba’t ibang kahariang narating ni Bantugan maraming prinsesa ang humanga sa kanya. 	Nang magbalik sa Bumbaran si Bantugan may kasama siyang limampung prinsesa na pawang napahanga niya. Pinagkaguluhan ng mga tao si Bantugan. Ipinagdiwang nila ang kabayanihan ng magiting na prinsipe ng Bumbaran."
Beberoca.fil,3,﻿"Isang salbaheng anito si Beberoca. Mahilig siyang manloko at kumain ng tao. Isang araw nakita ni Beberoca ang isang pangkat ng tao na nangingisda sa ilog. Naisip ni Beberoca na lokohin ang mga tao. Pinaliit niya ang sarili at lumapit sa mga tao. “Huwag kayong magpakahirap!” sabi niya. “Manood kayo at uubusin ko ang tubig ng ilog.” At nahiga si Beberoca sa gitna ng ilog. Hinitit niya lahat ang tubig ng ilog. Habang dumarami ang kanyang nahitit na tubig lumalaki rin ang kanyang tiyan. Tuwang-tuwa ang mga tao sa ginawa ni Beberoca. Hindi na sila nahirapang manghuli ng isda. Namulot lamang sila ng mga isda sa natuyong ilog. Pero biglang nagbahing si Beberoca. Lumabas lahat ang kanyang nainom na tubig at nalunod lahat ang mga tao! Nakarating kay Ewagan ang gawain ni Beberoca. Mabait na anito si Ewagan. Hinanap niya si Beberoca para parusahan. Muling may nakitang mga mangingisda si Beberoca. Tulad ng dati nilapitan niya ang mga mangingisda. Inalok niya ang mga ito ng tulong. Nahiga siya at hinihit ang tubig ng ilog. Pero balak niyang kainin ang mga tao pagkaraan. Noon naman na dumating si Ewagan. Kinausap niya ang mga mangingsida at sinabi ang masamang gawain ni Beberoca. “Sige dahan-dahang kayong umalis at magtago ” sabi ni Ewagan. “Ako ang bahala sa kanya.” Sumunod kay Ewagan ang mga mangingisda. Isa-isa silang umalis para magtago. Gumawa naman ng butas sa lupa si Ewagan para lalong dumami ang tubig sa ilog. Hitit naman nang hitit sa tubig si Beberoca. Halos pumutok na ang kanyang tiyan pero hindi nauubos ang tubig sa ilog. Nagalit si Beberoca nang mapansin niya na nawalang lahat ang mga mangingisda. “Aha nagtago pala kayo!” sigaw niya. “Humanda kayo at kakainin ko kayong lahat!” Nag-anyong palaka naman si Egawan. Lumundag siya nang lumundag palayo at ang mga bakas niya ang nasundan ng humahabol na si Beberoca. Nang aabutan na siya ni Beberoca nagbalik sa anyong tao si Ewagan. “Aha narito ang isang makakain!” sigaw ni Beberoca pagkakita kay Ewagan. At sinaklot niya si Ewagan. Hindi lumaban si Ewagan. Itinago sa likod ang kanyang aliwa. Nilulon nang buo ni Beberoca si Ewagan. Pero hindi nagtagal biglang sumigaw at namilipit sa sakit ng tiyan si Beberoca. May lumabas na dugo sa puwit at bibig niya. Kaya pala hinihiwa ni Ewagan sa pamamagitan ng aliwa ang loob ng tiyan ni Beberoca. Hiniwa nang hiniwa ni Ewagan ang bituka at tiyan ni Beberoca. Hindi nagtagal namatay ang salbaheng anito. Lumabas naman sa butas na tiyan si Ewagan. Lumabas din sa pagtatago ang mga tao at nagpasalamat silang lahat kay Ewagan. Ang pagpatay kay Beberoca ay isa lamang sa maraming mabuting ginawa ni Ewagan. Kaya naman mahal na mahal siya ng mga tao."
Bianca_s Big Secret,3,﻿"Nandito na si Bianca! Nilapitan agad si Bianca ng mga kaklase niya pagpasok niya ng silid. Sabik na silang marinig ang bago niyang kuwento. Palaging may bagong kuwento si Bianca bago magsimula ang klase. Pero iba ang araw na ito. Imbes na agad magkuwento umiling si Bianca at itinuro ang matalik niyang kaibigan na si Jelo. Lumingon silang lahat kay Jelo kaya mabilis siyang nag-imbento agad ng kuwento. Sa klase sa Math sinabihan ni Titser Chris si Bianca na pagsamahin ang at . Naisip niyang masasagot agad ito ni Bianca. Palaging nakakasagot sa mga tanong at mahilig ding magtanong si Bianca. Pero imbes na sabihin ni Bianca ang sagot kapag pinagsama ang dalawang bilang itinaas niya ang kaliwang kamay niya at iwinagayway ang limang mumunting daliri. Sa klase sa English sinabi ni Titser Carla na ibaybay ni Bianca ang NEST. Sigurado si Jelo na kaya itong gawin ng matalik na kaibigan. Palaging nagpapraktis ng pagbabaybay si Bianca tuwing recess. Pero hindi binuksan ni Bianca ang bibig niya para ibaybay ang salita. Sa halip ay pumunta siya sa tsart ng mga alpabeto at tinuro ang mga titik na N E S at T. Nagsimulang mag-alala ang mga kaklase niya. Bakit kaya hindi nagsasalita si Bianca? Ni hindi niya binuksan ang bibig niya upang kumain ng meryenda no’ng recess! Ano’ng problema Bianca? tanong ni Jelo. Umiling si Bianca at ngumiti pero hindi pa rin ibinubuka ang mga labi. Alam ko na! sigaw ni Iya. Nawalan ka ng boses dahil ang tagal mong naglaro sa ulan! Nawalan ka nga ba ng boses Bianca? tanong ni Jelo. Pero hindi ibinuka ni Bianca ang bibig para sumagot. Sa halip humuni siya ng paboritong kanta at sinenyasan si Jelo na sabayan siya sa pagkanta. Baka nakakain siya ng pandikit! biro ni Juan. Akala ng nanay niya mantekilya ’yon at inilagay sa tinapay niya! Nagtawanan ang mga kaklase nila. Nakakain ka nga ba ng pandikit Bianca? gulat na tanong ni Jelo. Pinalobo ni Bianca ang mga pisngi niya para hindi siya matawa. Kinuha niya ang sandwich niya sa baunan. Ipinakita niya sa kanila na mantekilya ang nakalagay hindi pandikit. Ay alam ko na! sigaw ni Sheryl. Baka nahulog siya sa hagdan at nakagat ang dila niya! Nagulat ang mga kaklase niya at napatakip ng mga bibig. Nakagat mo nga ba ang dila mo Bianca? nag-aalalang tanong ni Jelo. Humagikgik si Bianca at inilabas ang dila niya pero nanatiling nakasara ang bibig niya. E bakit ayaw mong magsalita Bianca? tanong ni Jelo. Sumang-ayon ang mga kaklase nila at naghintay. Pero hindi sumagot si Bianca. Sa halip ay kumindat siya at kunwaring isinara ng zipper ang bibig. Nanatiling tahimik si Bianca hanggang sa mag-uwian na. Kahit ano’ng gawin nila hindi siya napagsalita nina Jelo at iba pa nilang kaklase. Sa wakas uwian na. Kumaway si Bianca sa mga kaklase niya at agad na tumakbo sa gate bago pa nila siya tanungin ulit. Naghihintay na ang papa niya sa labas ng gate nang makarating do’n si Bianca. Mabilis siyang pumasok sa kotse at isinuot ang seatbelt. Kumusta sa paaralan ngayon Bianca? tanong niya. Pero hindi sumagot si Bianca. Sa halip ay ngumuso siya at nilukot ang maliit at bilugan niyang ilong. Natawa ang papa niya at tinapik siya sa ulo. ’Wag kang mag-alala sabi niya. May bagong ngipin na tutubo diyan pagkatapos ng ilang linggo. Sa wakas binuksan na ni Bianca ang bibig niya para magsalita. Buti naman po Papa! sigaw niya. Hindi ko na yata kayang hindi makipag-usap sa mga kaibigan ko."
Federico.fil,3,﻿"Mayroon akong kaibigan. Federico ang kaniyang pangalan. Hindi ko siya kapatid pero tinatawag ko siyang kuya. Sabi kasi ni Nanay, mas matanda siya sa akin. Malapad at mabilog ang mukha ni Kuya. Mataba siya. Magalaw ang kaniyang mga mata at maputing- maputi ang kutis niya. Laging nakabuka ang kaniyang bibig. At laging basa ang kaniyang kuwelyo! Mahilig kaming maglaro ng patintero: ako, si Kuya, at mga batang aming kapitbahay. Saan ’ka mo? Siyempre, doon sa playground ng plasa. Wala kasing humahabis natraysikel doon. Walang bumubusi-businang kotse. Walang dumadagundong na bus. At walang nang-iinis na bisikleta. Naku! Maniwala kayo o hindi, palagi kaming Nananalo nina Kuya—mahaba kasi ang braso niya. “Mag-iingat ka kapag kasama mo si Federico, anak. Mahina ang kaniyang tuhod at lalampa-lampa!” Palagi akong binabalaan noon ni Nanay. Pero ngayon, panatag na siya. “Ikaw na muna ang bahala kay Buboy, hane? Huwag na kayong lalayo pa sa playground.” Simula nga noon, tuwing ako ay nadadapa o natatapilok, pinatatahan ako ni kuya at tinuturingang tumayo. “B-baka di na tayo payagang maglaro.” Tinuruan niya akong mag-ingat. Magaling akong manghuli ng tutubi. Iba’t iba ang laki. ‘Yung payat at parang lumulutang-lutang na tingting at tutubing karayom. ‘Yung higante ay tutubing kalabaw. Sari-sari ang kanilang mga kulay: berde, pula, at bughaw. Nagkikita kami ni Kuya tuwing hapon, tuwing tapos na ang klase. Nagbubugtungan kami. At alam n’yo, halos magkandaiyak na sa tuwa sina Aling Tetay at Mang Domeng tuwing naririnig nila ang magagaling na sagot ni Kuya: “Dala niya ako, dala ko siya.” palaisipan ko. “Sapatos!” sagot niya. “Isang balong malalim, puno ng patalim,” bugtong ko. “Bibig!” tugon niya. “Kay galing-galing talaga ng Federico ko!” Halos tumili si Aling Tetay! At kapag nagsasawa na kami ni Kuya, pauli-ulit kong pinapabigkas ang pambihira niyang galing. Ito ay para maituwid ang pagsasalita ni Kuya, naibida minsan ni Mang Domeng. “Bo-ti-ka, bi-tu-ka, bu-ti-ki!” Dahan-dahan at malakas niyang bigkas. “Sige nga, ulit nga!” pangungulit ko. “Botika-bituka-butiki! Botika-bituka-butiki!!” Ugong ng bentilador ang bigkas ni Kuya! “Ang galing! Muntik na akong mapatalon! Aba, may natatago rin akong galing! “Ako’y tutula, mahabang-mahaba,” malakas kong Bigkas, parang makatang tunay pa ang tikas. “Tapos na?” hirit ni Kuya. “Ako’y uupo, tapos na po!” Mabilis at pahagikhik kong bigkas. May sekreto pala sina Nanay at Tatay, sina Aling Tetay at Mang Domeng. Kaytagal-tagal nila itong inilihim. Sabay palang ipagdiriwang ang bertdey namin ni Kuya! Tatlong tulog lang kasi pagkat pagkatapos ng bertdey ko ay bertdey na ni Kuya! Napakasaya ng aming bertdey. Kinumbida ni Nanay ang aking mga kaklase’t kalaro. Kinumbida naman ni Aling Tetay ang mga kaklase ni Kuya. Laking pagtataka ko kung bakit magkahawig Sina Kuya at ang kaniyang kaklase: matataba, magagalaw ang mata, mapuputi ang kutis. At laging nakabuka ang mga bibig! Magkakapatid kaya sila? “Ganiyan talaga sila anak,” bulong sa akin ni Tatay. Ay! Oo nga pala, ang sarap-sarap ng aming handa. May pansit, puto, lumpiya, at turon. Pero mas nakakatakam ang dalawang cake sa mesa. Akin ‘yung cake na may anim na kandila. Kay Kuya Federico naman ‘yung may labimpito. “Hapi bertdey!” bati ko kay Kuya. Parang hiyang-hiya si Kuya noon, nakatungo lamang siya. Kaya pala, nag-aalangan pa siyang ibigay sa akin ang kaniyang ginawang card, na ang nakasulat: BUBOY, HAPPY BIRTHDAY FEDERICO Oo, nakasulat ito nang tuwid! Sinulat niya itong mag-isa at nakakabigla, kinulayan niya ang card! Kakulay ng mga paborito naming tutubi: berde, pula, at bughaw. Minsan, naisip kong ako naman ang magbigay sa aking Kuya. Ibibigay ko sa kaniya ang paulit-ulit na paalala sa akin nina Nanay at Tatay. “Alam mo, Kuya, lagi akong nagpapasalamat kapag may natatanggap ako.” “Ganoon ba?” Maya-maya, napag-isip-isp kong subukan kung natandaan nga ni Kuya ang aking itinuro. Binigyan ko siya ng kalulutong palitaw ni Nanay. “Ano ngayon ang sasabihin mo, Kuya?” “Uhhm! M-masarap. Ang sarap-sarap!” “Ikaw talaga! Ano ba’ng itinuro ko sa’yo kanina?” aking pagtatampo. Laking gulat ko nang agad siyang napangiti. Matipid pero pagkatamis-tamis. Niyakap pa niya ako nang mahigpit. “Loko lang!” At walang ano-ano’y buong pagmamalaki’t tiwala niyang sinabi, “Salamat!” Mayroon akong kaibigan. Federico ang kaniyang pangalan. Hindi ko lamang siya kalaro o kasa- kasama. Para sa akin, tunay ko na siyang Kuya."
Filemon Mamon,3,﻿"“SUGOD, MGA KAPATID!” sigaw ni Filemon. Umumbok ang mga pisngi niyang kasingkulay ng makopa. Nanginig ang mataba niyang braso sa pagtaas ng kamao. Ensayo ito ni Filemon para sa awdisyon. Talagang napakahilig niyang umarte sa dulaan! Kahit sa paglalaro, umaarte siyang tatay sa bahay-bahayan at kaaway naman sa barilan. Gustuhin man niyang maging kuya, ipagpipilitan ng mga kalaro niya, “Mukhang matanda kapag mataba, mukhang bata kapag payat.” Naisin man niyang maging bida, sasabihin ng mga ito sa kaniya, “Matataba ang mga kaaway, mapapayat ang mga bida.” Tuwing pasko lang siya bida. Laging si Santa Klaus si Filemon sa paaralan. At ang puna ng lahat, parang puputok ang pulang damit niya. “Naka-tight fit yata si Santa!” Isang hinga at kaway nga ni Filemon, dalawang butones ang tumilapon. Umaalog-alog naman ang tiyan niyang bilog habang naglalakad at bumabati ng “Merry Christmas!” Sabi nga ng mga nanay at yaya, “Naku, parang keso de-bola!” Para naman maiba, gusto ni Filemon na maging Andres Bonifacio sa dula. Siya ang matapang na lider ng Katipunan. Kaya, “Sugod, mga kapatid!” ang sigaw niya. Lalo na nang makitang nakahain na ang mesa. Parang fiesta! Nilanghap niya ang amoy ng nagmamantikang adobo at lechong paksiw. Naglaway siya sa manggang hilaw at bagoong. Umikot ang mga mata niya sa sari-saring minatamis na nalulunod sa arnibal. Matapos naman ang kainan, sasalampak si Filemon sa harap ng TV. Sasali rin ang kaniyang nanay at tatay. Dala nila ang maraming kutkutin. Popcorn, mani, kornik, chicharon, at isang litro ng soft drink. “Ganiyan talaga ang lumalaking bata,” Hihimasin ng tatay ang ulo ni Filemon habang nginangasab ng anak ang mga kutkutin. Kaya tuloy, walang pakialam si Filemon kahit pa tawagin siyang Baboy, Bola, Bundat, Biik, Bilog, Tabachoy, at Filemon Mamon. Mahal naman siya ng kaniyang nanay at tatay. At mahal din siya ng kaniyang mga kaeskuwela. Kapag nadikit ang mga ito sa kaniya: “Parang mamon, nakapanggigigil kagatin.” “Parang unan, mainam yakapin.” “Parang pader, malapad na sandalan.” Nang dumating ang araw ng awdisyon, handang-handa si Filemon. “Sugod, mga kapatid!” parang kulog ang kaniyang sigaw. Nagpalakpakan ang kaniyang mga kaeskuwela. “Bida na si Filemon!” hiyawan ng mga ito. Tumaba pati puso ni Filemon sa narinig. At nagkatotoo nga! Siya ang hinirang na Andres Bonifacio. Bigay na bigay si Filemon sa mga ensayo. Ngunit wala pa sa kalagitnaan, hingal-kabayo na ang bida. Hindi na marinig ang “Sugod, mga kapatid!” kaya lagi itong ipinauulit. Mabilis mapagod si Filemon kaya nagpasiya si Direk: “May mas bagay na kilos sa mga gaya mong bilog.” Ginawa siyang prayleng mataba, ang kaaway sa dula. “Patayin ang mga indios!” panggigigil pa rin ni Filemon. Lalo na nang makita niya ang bagong Andres Bonifacio. Hindi ito bilugan, hindi mukhang mamon ang katawan. Maliksi ito sa takbuhan at hindi hinihingal sa sigawan. Sumugod pauwi si Filemon. “Kailangan ko bang pumayat? Kailangan ko bang maging patpat? Gusto kong maging Andres Bonifacio sa dula!” Parang pinunit na sedula ang bawat hikbi ni Filemon. “Ayoko nang magmukhang mamon.” Hindi na sumugod sa mesa si Filemon noong kainan. Hindi na rin siya bumangon noong hatinggabi upang higupin ang kondensada o kaya’y manginain ng mga tirang yema na tinda ng nanay niya. Sa pag-aalala sa kakaibang ikinikilos ni Filemon, isinugod siya ng kaniyang nanay at tatay sa doktor kinabukasan. “Wala pong ganang kumain si Filemon. Mangangayayat po ba siya, doktor?” Nangingilid ang luha ng kaniyang nanay. Naninikip naman ang paghinga ng kaniyang tatay. Sa tingin ni Filemon, puwedeng mga artista sa dula ang kaniyang nanay at tatay. Maayos po ang lagay ng anak ninyo,” sabi ng doktor. “Ngunit kailangang bantayan ang kalusugan dahil mabilis pong kapitan ng sakit ang matataba, tulad po ng sakit sa puso at ng diyabetes. Mabilis din po silang mapagod.” Napatingin ang nanay at tatay ni Filemon sa kanilang bilugang mga katawan. Hinikayat sila ng doktor na maging halimbawa ng mabuting kalusugan para kay Filemon. Nabawasan ang panonood ng TV nina Filemon. Naglalakad-lakad sila sa parke tuwing hapon. Nakatuwaan din nila ang paghahalaman bilang libangan. Bagong putahe na rin ang inihahain ni Nanay. Karaniwan, may gulay at isda. Prutas na rin ang paborito nilang ngatain habang nagkukuwentuhan. Mas masigla kaysa dati si Filemon. “Umimpis yata nang konti ang ating mamon,” puna ni Direk. Sa araw ng dula, lumabas pa rin si Filemon na prayle. At lalong ipinagbuti ang pag-arte, dahil sa susunod na taon, handa na siya muli para sa awdisyon. Balak naman niyang maging si Gregorio del Pilar, ang batang heneral"
Hiyas ng Birhen.fil,3,﻿"Dumating si Fray Fernando sa Maynila. noong . Isa siyang dating sundalo sa Espanya. Dala pa niya sa Pilipinas ang espadang ginagamit niya sa mga digmaan. Si Fray Fernando ang bagong sakristang-pari sa simbahan ng Santo Domingo. Dito, napansin niya na walang alahas ang Birhen sa altar ng simbahan. Sa Espanya, ang mga imahen ng Birhen ay kumikislap sa hiyas at magarang damit. Isang dapithapon, may narinig siyang tumutugtog ng plawta. Nang dumungaw siya, wala naman siyang nakitang tao sa patio. Isang punong balite ang natanaw niya. Bumukas ang maliit na tarangkahan. Pumasok dito ang isang matandang pastol ng mga kambing. May dala siyang mangkok ng gatas. Inilagay ng pastol ang mangkok sa tabi ng puno. Nagsabog siya ng mga bulaklak sa paligid at tumugtog ng isang malungkot na himig. Matapos tumugtog, yumukod ang matanda sa puno ng balite at saka umalis. Nagtaka si Fray Fernando sa kanyang nakita. Gabi na, nakatingin pa rin siya sa mangkok ng gatas at sa puno ng balite. Natakot ang pari sa ginawa ng pasol. Hindi iyon ginagawa ng Kristiyano! Kinabukasan, wala na ang takot ni Fray Fernaando. Nakangiti pa siya habang nagbibihis. “Tumatanda na pala ako at madaling matakot,” sabi niya. Nagpunta agad ang pari sa patio ng simbahan Gusto niyang kausapain ang pastol at sabihing walang iinom ng gatas. Ngunit wala nang gatas ang mangkok nang siya ay dumating. Dumating ang pastol at kinuha ang mangkok. Yumukod siya nang makita ang pari at saka umalis. Muling natakot si Fray Fernanado Nagbantay nang gabing iyon si Fray Fernando upang malaman kung mawawala uli ang gatas. Pagdating ng hatinggabi, isang malaking ahas ang nakita niyang gumapang papunta sa mangkok. Isang hiyas ang kumislap sa bunganga nito. Ibinuga ng ahas ang hiyas at pumupulupot ang katawan nito sa paligid ng mangkok. Hinihigop ng ahas ang gatas sa mangkok. Tatlong araw na nilagnat si Fray Fernando. Takot na takot ang pari sa kanyang nakita. Sumisigaw siya tungkol sa ahas na may hiyas. Upang gumaling, binalot siya ng ibang pari sa belo ng Mahal na Birhen. Naramdaman ng pari na parang hinahaplos ng Birhen ang kanyang noo. Noon pa lamang natahimik ang kalooban niya. Nakangiti sa kanya ang mahal na birheng may hawak na sanggol sa isang bisig. Ikaapat na araw nang gumaling si Fray Fernando. Nagbihis siya at kinuha ang espada sa baul. Kukunin niya ang hiyas sa bunganga ng ahas. “Sa Mahal na Birhen na babagay ang hiyas na iyon,” sabi ng pari. Nagpunta ang pari sa patio at nagtagpo sa likod ng balite. Inabangan niya ang pagdating ng ahas. Tiyak na pupuntahan ng ahas ang gatas sa mangkok. Pagdating ng hatinggabi, tumunog ang mga kampana. Nakita ng pari ang gumagapang na ahas. Muling ibunuga ng ahas ang hiyas. Gumugulong ito patungo sa may paanan ng pari. Pumulupot uli ang ahas sa mangkok at hinigop ang gatas. Marahang lumapit ang pari sa ahas. Tatagain na niya ang ahas nang makaramdam iyon. Tutuklawin ng ahas si Fray Fernando! Ngunit mabilis at malakas ang bisig ng dating sundalo. Matalim pa rin ang lumang espada. Tumilapon sa patio ang ulo ng ahas! Ngunit hindi nakalaig si Fray Fernando at pumulupot sa kanya ang walang ulong katawan ng ahas. Ginamit ng pari ang kanyang buong lakas at tinaga nang tinaga ang ahas. Nagkaputol-putol ang katawan ng ahas. Kumalat ito sa buong patio kasama ng gatas na tumapon sa paligid. Sa pagod, napasandal na lamang ang pari. Papasok na sana ang pari sa kumbento nang maalala niya ang hiyas. Nakita niya ito sa tabi ng punong balite. Kumikislap ang hiyas sa liwanag ng buwan. Binalikan ni Fray Fernando ang hiyas at maingat na pinulot. Pumasok sa simbahan ang pari at lumuhod sa harap ng altar. Nagliwanag ang paligid. Ngumiti ang birhen kay Fray Fernando at marahang bumaba patungo sa kanya. Yumukod ang pari sa Mahal na Birhen at inilagay sa paanan nito ang hiyas. “Tanggapin mo po, Mahal na Ina, ang hiyas na ito,” sabi ng Fray Fernando."
Humadapnon.fil,3,﻿"Noong araw, bantog na pinuno si Humadapnon ng isang lugar malapit sa Lawod, Panay. Malakas at matapang si Humadapnon. Sinasabing minsa sa kanyang paglalakbay, may isang malaking baton a gumugulong mula ng bundok at di mabuhat ng sandaang tao. Pero dahil sa lakas ni Humadapnon, Binuhat niyang mag-isa ang malaking bato. Minsan naman sa kanyang pakikipagsapalaran, nakaharap niya ang isang ahas na walo ang ulo. Nakaharang ang malaking ahas sa daan niya. Sa pamamagitan ng lakas at tapang ni Humadapnon, isa-isa niyang tinagpas ang walong ulo ng malaking ahas hanggang mamatay ito. Isang gabi, lumitaw sa panaginip ni Humadapnon Ang dalawang kaibigan niyang sina Taghoy at Duwindi at ipinakita ang magandang si Nagmalitung Yawa. Sinabi nina Taghoy at Duwindi na nakatira si Nagmalitung Yawa sa isang malayong kaharian. Umibig agad si Humadapnon kay Nagmalitung Yawa at pagkagising ay naghanda siyang maglakbay. Sakay ng isang gigintuang biday o bangka, naglayag si Humadapnon kasama ang ilang tauhan. Mahirap at mapanganib ang kanilang paglalakbay. Una, napadpad sila sa isang dagat na kulay dugo. Walang hangin at di kumikilos ang malapot na tubig. Dahil dito, pitong buwan na hindi makaalis ang biday ni Humadapnon sa dagat na pula. Dito ginamit ni Humadapnon ang kanyang lakas at tumulong siya sa pagsagwan ng biday Sabihin pa, nakaalis sina Humadapnon sa malawak na dagat na pula kahit walang hangin. Bigla, hinarang naman sina Humadapnon ng dalawang nagbabanggang pulo. May makitid na tubig na daanan sa pagitan ng dalawang nagbabanggang pulo. Pero maiipit ang biday ni Humadapnon. pag sumuot sila sa makitid na daanan. Tinawagan ni Humadapnon sina Taghoy at Duwindi. Humingi siya ng tulong sa dalawang magkaibigan. Agad, pinigil ng dalawa ang nagbabanggang pulo, at mabilis na nakalusot ang biday ni Humadapnon. Napunta sina Humadapnon sa Pulo ng Tarangban. Isang engkantadang pulo ang Tarangban. Dito nakatira ang engkantadanag si Ginmayunan. Isang salbaheng engkantada si Ginmayunan. Nag-anyong magandang babae si Ginmayunan at inakit mamahinga sa Pulo si Humadapnon. Noon muntik nang mapahamak si Humadapnon. dahil naakit sa magandang anyo ni Ginmayunan. Dumaong sa Tarangban ang pagod na si Humadapnon. pero pagbaba niya sa ginintuang biday, agad siyang naengkanto at naging mukhang hayop. Ibinilanggo siya ni Gimayunan sa kanyang kuweba. Wala namang magawa ang mga tauhan ni Humadapnon. Wala silang laban sa engkanto ni Ginmayunan. Matagal na nabilanggo sa kuweba si Humadapnon. Hindi naman mabuksan ng kanyang mga tauhan ang makapal na pintuang kuweba ni Ginmayunan. Noon naman pala, pumunta sina Taghoy at Duwindi kay Nagmalitung Yawa at pinakiusapan ito na iligtas si Humadapnon kay Ginmayunan. Sa umpisa, tumanggi si Nagmalitung Yawa. Pero sa huli’y pumayag na rin siya sa kondisyon na mag-iiba siya ng anyo para hindi makilala ni Humadapnon. At dumating nga si Nagmalitung Yawa sa Tarangban sa anyo ng isang mandirigma. Agad niyang ginamit ang kanyang engkanto para mabuksan ang pinto ng kuweba ni Ginmayunan. Nilusob ng mga tauhan ni Humadapnon ang kuweba at napatay nila si Ginmayunan. Pagkatapos ng labanan, gumamit uli ng engkanto si Nagmalitung Yawa para maibalik ang dating anyo ni Humadapnon. Naging isang makisig na lalaki uli ang bayaning si Humadapnon. Ngunit narito ang masayang wakas ng lahat. Nang bumalik ang makisig na anyo ni Humadapnon, Lihim ding umibig sa kanya Nagmalitung Yawa. Sa umpisa, nagpakilala siyang si Suyung Sunmasakay at pinasalamatan siya ni Humadapnon. Inanyayahan siya ni Humadapnon na sumamang humanap kay Nagmalitung Yawa. Habang naglalakbay, hindi nakatiis ang dalaga at nagbalik sa dati niyang anyong magandang babae. Tuwang-tuwa si Humadapnon at noon din, nagbalik silang magkasama sa Lawod."
Ibalon.fil,3,﻿"Napakadilim ang kagubatan noon at napakaraming gumagalang dambuhala nang dumating ang bayaning si Batlog sa mayamang lupain ng Ibalon. Si Batlog, isinilang sa Boltavara at mula sa mayapang na lahi ng Lipod, ang unang nagbungkal ng bukirin sa mayamang lupain ng Ibalon. Dinala ni Batlog ang Tadaysag At ibinitin sa puno ng talisay sa harap ng kanyang bahay sa Tondol. Nagbubyi ang mga tao nang malaman ang tagumpay ng hari nilang si Batlog. Dumayo ang mga lipi ng Panicuason at Asog at nanlaki ang mga mata nang makita ang pinaka malaking baboy-damo sa Ibalon. Noon duamating sa Lupain ng Ibalon Ang bayaning si Handiong Kasama ang kanyang mga madirigma. Libo-libong labanan ang hinarap ni Handiong, libo-libong panganib ang hinarap ni Handiong, upang mapuksa ang mga dambuhala. Una nilang binaka sa bayan ng Ponon ang mga higanteng iisa ang mata. Sampung buwan silang walang pahinga hanggang sa maubos ang mga higanteng iisa ang mata. Pinuntahan nila ang pugad ng Tiburon, mga dambuhalang isdang lumilipad, Madulas, malansa, at makunat ang balat, may mga ngiping parang lagare, at kahit bato’y madudurog sa pagkagat. Hindi tumigil sina Handiong hanggang mapuksa ang mga Tiburon. Pinaamo nila ang mababagsik na tamaraw. Itinaboy nila ang dambuhalang sarimaw na malaki pa sa elepante’t napakabagsik. Pati mga buwayang malaki pa sa bangka pinuksa nina Handiong sa sibat at pana. Natakot at nagtago ang mga salbaheng unggoy nang makitang pumula sa dugo ang mga ilog at latian sa buong Ibalon. Si Oriol ang pinakamahirap mapatay. Isang serpiyantang may magandang tinig, nakakapagpalit si Oriol ng anyo para linlangin ang sinumang kaaway. Nakatakas si Oriol sa lahat ng bitag at nawawala kapag hinahanap. Si Handiong lamang mag-isa ang humanap kay Oriol sa gitna ng gubat. Sinundan ni Handiong ang magandang tinig at halos maengkanto sa kanyang pagtugis. Ang sabi, humanga rin si Oriol sa tapang at kisig ng bayaning si handiong kaya ang serpiyente rin ang nagturi sa bayani kung paano puksain ang ibang damguhala hanggang maging payapa ang buong Ibalon. Nagtatag si Handiong ng bayan sa Isarog at nagtamasa ng isnag panahon ng pagsulong. Sa ilalim ng pamumuno ni Handiong nagtanim sila ng palay at sa kanya ipinangalan. Ginawa niya ang unang bangka at sumakay sa mga alon ng dagat ng Ibalon. Dahil sa kanyang magandang halimbawa, may mga sakop na lumitaw na manlilikha. Inimbento ni Ginantong ang araro, suyod, at iba pang kasangkapan sa pagsasaka. Inimbento ni Hablom ang unang panghabi ng danit mulang abaka. Isang it, si Dinahon, ang lumikha ng kalan, palayok, banga, at kasangkapang pangkusina. Ang matalinong si Sural ang umisip ng alpabeto at nagsimulang sumulat sa maputing bato. Isang gintong panahon iyon sa Ibalon na pati alipin ay iginagalang sa ilalim ng mga batas na pinairal ni Handiong. Ngunit dumating ang malaking baha na pinawalan ni Unos, Kasabay ng mga lindol at pagsabog ng bulkang Hanti, Kolasi, at Isarog. Natuyo ang mga ilog at lumayo ang dagat. Nahati ang mga lupa at lumubog ang bundok at nasira ang maraming bayan sa Ibalon. Pagkatapos, lumitaw ang higanteng si Rabot, kalahating tao’y kalahating hayop, at may mga kapangyarihang kakila-kilabot. Si Bantong, kaibigang matalik ni Handiong, ang naatasang pumatay sa bagong salot ng Ibalon. Nagsama siya ng sanlibong mandirigma para lusubin ang pugad ni Rabot. Ginamit ni bantong ang talino laban kay Rabot. Hindi niya nilusob agad ang kuta ng higante at sa halip ay pinag-aaralan ang ugali ni Rabot. Nakita niyang puro bato sa paligid ng pugad. Mga tao iyon na ginawang bato ni Rabot. Natuklasan din niyang mahilig mayulog si Rabot. Himbing na himbing kung matulog si Rabot kaya’t nakalapit sa kanya si Bantong Namatay ang higante sa isang saksak ng matapang at matalinong si Bantong Muling natahimik ang lupain ng Ibalon."
Ibong Adarna inside pages,3,﻿"UNANG YUGTO Na ang sabi sa historya Nang panahong unang-una, Sa mundo’y nabubúhay pa Yaong dakilang monarka; At ang kaniyang esposa Yaong marikít na reyna, Ang pangala’t bansag niya Ay si Donya Valeriana. Itong hari kong tinuran Si Don Fernando ang ngalan; Ang kaniyang tinubuan Ang Berbaniang kaharian. Ang haring sinabi ko na Ay may tatlong anak silá; Tuturan ko’t ibabadya, Nang inyo ngang makilála. Si Don Pedro ang panganay Na anak ng haring mahal; At ang ikalawa naman Si Don Diego ang pangalan. Ang ikatlo’y si Don Juan, Ito’y siyáng bunsong tunay; Parang araw na sumilang Sa Berbaniang kaharian. Ito’y lalong mahal bagá Sa kapatíd na dalawa; Sálang malingat sa matá Ng kaniyang haring ama. Para-parang nag-aaral Ang mga anak na mahal, Malaki ang katuwaan Ng hari niláng magulang. Ay ano’y nang matanto na, Yaong tatlong anak niya Ay tinawag kapagdaka Nitóng dakilang monarka. Lumapit na kapagkuwan Ang tatlong prinsipeng mahal; Kordero’y siyáng kabagay Nag-aantay pag-utusan. Anang hari ay ganito: “Kayâ ko tinawag kayó, Dito sa itatanong ko Ay sabihin ang totoo. “Linoob ng Diyos Ama Na kayó’y nangatuto na, Milì kayó sa dalawa: Magpari o magkorona.” Ang sagot nilá at saysay Sa hari niláng magulang: Parehong ibig magtangan Ng korona’t setrong mahal. Nang ito ay marinig na Ng haring kaniláng ama, Pinaturuan na silá Na humawak ng espada. Sa Diyos na kalooban Sa kanilang pag-aaral; Di nalao’y natutuhan Ang sa armas ay pagtangan. Ito’y lisanin ko muna Yaong pagkatuto nilá, At ang aking ipagbadya Itong dakilang monarka. Nang isang gabing tahimik Itong hari’y naiidlip, Kapagdaka’y nanaginip Sa hihigan niyang banig. At ang bungang panagimpan nitóng hari kong tinuran, ang anak na si Don Juan pinaglilo at pinatay. Ang dalawang tampalasang Sa kaniya ay pumatay, Inihulog at iniwan Sa balón na kalaliman. Sa pananaginip bagá Nitóng mahal na monarka, Nagbangon kapagkaraka Sa hihigan niyang kama. At hindi na nga naidlip Sa malaki niyang hapis, Sa hirap na masasapit Niyong bunsong iniibig. Ito ang siyáng dahilan Ng sa bungang panagimpan, Tuloy ipinagkaramdam At sa baníg ay naratay. Nagpatawag na nga rito Marurunong na mediko, Dilì masabi kung ano Ang sakít ng haring ito. Sa gayong karami bagá, Medikong tinawag nilá Ay waláng makapagbadya Sa sakít na dinadalá. Ay mayroon namáng isá Na bagong kararatíng pa, Siyáng nagpahayag bagá Sakít ng bunying alteza. “Ang damdam mo haring mahal Ay gáling sa panagimpan, Sa iyo’y aking tuturan Ang iyo pong kagamutan. “May isang ibong magandang Ang pangalan ay Adarna, Kung marinig mong magkanta Sa sakít mo’y giginhawa. “Sa Tabor na kabundukan Ang siyáng kinalalagyan; Kahoy na hinahapunan Piedras Platas ang pangalan. “Kung araw ay wala roon Itong engkantadang ibon, Sa ibá sumasalilong At nagpapawi ng gútom. “Kung gabíng katahimikang Walang malay ang sinuman, Ang siyáng pag-uwi lámang Sa Tabor na kabundukan. “Kayâ mahal na monarka Yao’y siyáng ipakuha; Gagalíng pong walang sála Ang sakít mong dinadalá.” Nang sa haring mapakinggan Ang kaniyang kagamutan, Kapagdaka’y inutusan Ang anak niyang panganay. Si Don Pedro’y tumalima Sa utos ng haring ama, Iginayak kapagdaka kabayong sasakyan niya. Yao na nga’t lumakad na Kabundukan ang pinunta, At hahanaping talaga Mahal na ibong Adarna. Mahigit na tatlong buwan Paglakad niya sa parang At hindi nga maalaman Ang Tabor na kabundukan. May dinatnang landas siyá, Mataas na pasalunga; Tumahán kapagkaraka Itong prinsipeng masigla. Sa masamâng kapalaran, Sa Diyos na kalooban, Nang dumatíng sa ibabaw Kabayo niya’y namatay. Di ano’ng magagawa pa? Wala nang masasakyan siyá, Ang bastimento’y kinuha At lumakad kapagdaka. Sa Diyos na kalooban Na sa táong bininyagan, Dumatíng siyáng mahusay sa Tabor na kabundukan. May kahoy siyáng nakita Na tantong kaaya-aya, Sa kaagapay na ibá Siyáng tangi sa lahat na. Ang daho’y sakdal nang inam Para-parang kumikináng, Diyamante ang kabagay Sa matá’y nakasisilaw. Ang naisipan nga niya Sa loob at alaala; Doon na tumigil bagá Itong prinsipeng masigla. Ang nasok sa kalooban, “Ang kahoy na ito’y siyáng Marahil hinahapunan Ng ibon kong pinaglakbay.” Ay ano’y nang gagabi na, Ang araw ay lulubog na, Madlang ibo’y narito na At mga kawan ang ibá. Sa gayong daming nagdaan Walang dumapo isa man, Nagulo ang gunam-gunam Nitóng prinsipeng timtiman: “Ganitong dikít na kahoy Walang ibong humahapon? Ako’y dito nalinggatong Paghihintay kong malaon.” Ang nasok sa alaala, Sa loob niyang mag-isa, Ang siyá ay magpahinga At búkas lumakad siyá. Humilig na nga’t sumandal Doon sa kahoy na mahal; Sa malaking kapaguran Siyá’y tambing nagulaylay. Ay ano’y nang tahimik na, Ang gabi ay lumalim na, Siyá na ngang pagdatíng na Niyong ibong engkantada. Dumapo na siyáng agad Sa kahoy na Piedras Platas; Balahibo ay nangulag, Pinalitan niyang agad. At kapagdaka’y nagkanta Itong ibong engkantada, Ang tinig ay sabihin pa Tantong kaliga-ligaya. Ang prinsipe ay hindi na Nakarinig ng pagkanta; Pagtúlog ay sabihin pa Himbíng na walang kapara. Ang sa ibong ugali na Kung matapos na magkanta, Ay siyáng pagtae niya At matutúlog pagdaka. Sa masamâng kapalaran Ang prinsipe’y nataihan, Ay naging bato ngang tunay Ang katawan niyang mahal. Di ano’ng magagawa pa Nang siyá’y maging bato na? Paghihintay sabihin pa Ng haring kaniyang ama. Ay nang maging santaón nang Hindi dumaratíng bagá, Inutusan kapagdaka Si Don Diegong pangalawa. Sumunod at di sumuway Sa hari niyang magulang, Iginayak kapagkuwan Kabayo niyang sasakyan. Pagkahanda’y lumakad na, Kabundukan ang tinumpa, At hahanapin nga niya Ang bunying ibong Adarna. Mahigit sa limáng buwan Paglakad niya sa parang, Hindi naman maalaman Ang Tabor na kabundukan. Nang siyá ay dumatíng na Sa daan na pasalunga, Nagtuloy at umahon na Itong prinsipeng masigla. Sa masamâng kapalaran, Nang dumatíng sa ibabaw, Nabuwal na nga’t namatay Ang kabayong sinasakyan. Di ano’ng magagawa pa Sa kabayong namatay na? Ang báon niya’y kinuha At lumakad kapagdaka. Nang siyá’y dumatíng naman Sa Tabor na kabundukan, May kahoy siyáng dinatnan Dikit ay di ano lámang. Nang kaniyang mapagmalas Ang kahoy na Piedras Platas: Ang dahon ay kumikintab, Dikit ay walang katulad. Ang nasok sa alaala Nitóng prinsipeng maganda, Kahoy na kaaya-aya Hapunán niyong Adarna. Sa punò ng kahoy bagá May bato siyáng nakíta, Kristal ang siyáng kapara Nakawiwili sa matá. Doon niya napagmalas Ang kahoy na Piedras Platas; Ang balát ay gintong wagas Anaki’y may piedrerías. Sa tuwa niya’t ligaya Sa kahoy niyang nakíta, Oras nang alas-singko na Madlang ibo’y nagdaan na. Sa gayong daming nagdaan Mga ibong kawan-kawan, Walang dumapo isa man Sa kahoy niyang namasdan. “Ganitong dikit na kahoy Walang ibong humahápon? Ito’y di ko mapagnoynoy Kahalimbawa ko’y ulol. “Ang kahoy na kaagapay Mayroong ibong nagdaan, Ito’y siyáng tangi lámang Bukod na hindi dapuan. “Kahit ano’ng kasapitan Ay hindi ko tutugutan, Na kung anong kabagayán Sa kahoy na gawa’t laláng.” Ay ano’y nang lumalim na, Ang gabí ay tahimik na, Doon sa batong nakíta Ay nangublí kapagdaka. Ay ano’y kaalam-alam Sa kaniyang paghihintay, Siyá na nganing pagdatal Ng ibong Adarnang mahal. Dumapo na nganing agad Sa kahoy na Piedras Platas, At naghusay siyáng kagyat Balahibong sadyang dilag. Sa prinsipeng napagmasdan Ang sa ibong karikitan: “Ikaw ngayo’y pasasaan Na di sa akin nang kamay.” Ay nang makapaghusay na Itong ibong engkantada, Ay siyá na ngang pagkanta Tantong kaliga-ligaya. Sa prinsipeng mapakinggan Ang boses na sadyang inam, Kapagdaka’y nagulaylay Sa kaniyang pagkasandal. Sino kayâ’ng di maidlip Sa gayong tining ng boses? Kung marinig ng may sakít Ay gagalíng siyáng pilit. Makapitóng hinto bagá Ang kaniyang pagkakanta, Pitó naman ang itsura Balahibong makikíta. Nang matapos nganing lahat Yaong pitóng pagkokoplas, Ay tumae na ngang agad Itong ibong sadyang dilag. Sa kasam-ang kapalaran, Si Don Diego’y nataihan; Ay, naging bato rin naman, Kay Don Pedro’y naagapay. Di ano’ng magagawa pa Nang siyá’y maging bato na? Paghihintay sabihin pa Ng haring kaniyang ama. Hindi niya mautusan Ang anak na si Don Juan, At di ibig mahiwalay Kahit susumandalî man. Si Don Jua’y naghihintay Na siyá ay pag-utusan, Aayaw tawagin naman Ng hari niyang magulang. Siyá na nga’y nagkusa na, Dumulog sa haring ama; Nagwika kapagkaraka Ng ganitong parirala: “Ako po’y pahintulutan Ng haring aking magulang, Ako ang kikíta naman Ng iyo pong kagamutan. “Ngayon ay tatlong taón na, Hindi dumaratíng bagá Ang kapatíd kong dalawa, Sakít mo po’y malubha na.” Ang sagot ng haring mahal: “Bunsong anak ko, Don Juan, Kung ikaw ay mahiwalay Lalo ko pang kamatayan. “Mapait sa puso’t dibdib Iyang gayak mo’t pag-alis, Hininga ko’y mapapatid Kung ikaw di ko masilip.” Isinagot ni Don Juan: “O, haring aking magulang, Sa loob ko po’y masukal Mamasdan kitáng may damdam. “Kung di mo pahintulutan Ang aking pagpapaalam Ay di mo mamamalayan Ang pag-alis ko’t pagpanaw.” Sa winikang ito naman Ang hari ay natigilan: At segurong magtatánan Ang prinsipeng si Don Juan? Lumuhod na kapagdaka Sa harap ng haring ama: “Bendisyon po’y igawad na Siyá kong maging sandata.” Kapagdaka’y ginawaran At siyá’y binendisyunan, At sa reynang ina naman Ay lumuhod kapagkuwan. Ay ano’y nang matapos na Na mabendisyunan siyá, Ay nagtindig kapagdaka Itong prinsipeng masigla. Ang despensa ay binuksan, Nuha ng limáng tinapay; Siyáng babaunin lámang Sa talagang parorunan. Di sumakay sa kabayo Naglakad na ngang totoo, Ang prinsipe nganing ito Kabundukan ang tinungo. Doon sa paglakad niya Walang táong nakikíta, Parati sa alaala Ang Birheng Santa María. Kung mahustong isang buwan Paglakad niya sa parang Ay siyáng pagkain lámang Ng isang báong tinapay. Sa isang buwan ang isa Ng pagkaing muli niya, Parang nagpepenitens’ya Ng sa ibon ay pagkíta. Madalî’t salitâ naman At di ko na pahabaan, Ay naging apat na buwan Paglakad niya sa parang. Sa awa ng Birheng Ina kay Don Juan de Berbania Ay dumatíng kapagdaka Sa daan na pasalunga. Nang sa prinsipeng matingnan Taas niyong kabundukan, Lumuhod siyá’t nagdasal Sa Birheng Inang marangal: “Ako’y iyong kaawaan Birheng kalinis-linisan, At akin ding matagalan Itong mataas na daan.” Nang siyá’y matapos naman Pagtawag sa Birheng mahal, Nuha ng isang tinapay At kumain kapagkuwan. Sa limáng tinapay bagá Na báon niyang talaga, Iisa na ang natira Na pampawing gútom niya. Nang matapos ng pagkain Sumalunga siyáng tambing Sa awa ng Inang Birhen Walang hirap na dinatíng. Nang dumatíng sa ibabaw Ang prinsipeng si Don Juan, Doo’y kaniyang dinatnan Isang leprosong sugatan. Ánitóng leproso’t badya: “Maginoo po,” aniya, “Na kung may báon kang dalá, Ako po’y limusan mo na. “Sa Diyos pong alang-alang Ako’y iyong kahabagan, Kung gumalíng ang katawan Ay akin ding babayaran.” Isinagot ni Don Juan: “Ako nga’y mayroong taglay Natirang isang tinapay Na aking báon sa daan.” Dinukot na kapagdaka Yaong tinapay na isa; Kaniyang ibinigay na Sa leproso na nakíta. Ánitóng matanda’t saysay: “Pasasaan ka, Don Juan? Sabihin mo’t iyong turan Ang layon mo’t iyong pakay.” Anáng prinsipe at badya: “Ganito po’y makinig ka, Sasabihin kong lahat na Ang sadyá kong kinikíta. “Ang aking ama’y may damdam Sa baníg ay nararatay, Ang ibong Adarna lámang Ang kaniyang kagamutan. “Bukod dito ang isa pa, Ngayon ay tatlóng taón na Na hindi ko nakikíta Ang kapatid kong dalawa.” Ánitóng leproso bagá: “Don Juan maghihirap ka, At sapagkat engkantada Yaon ngang ibong Adarna. “Ngunit ngayon ang bilin ko Ay itanim sa puso mo, At nang hindi sapitin mo Na ikaw ay maging bato. “Sa iyong paglakad diyan Ay may kahoy kang daratnan, Dikit ay di ano lámang Kawili-wiling titigan. “Doo’y huwag tumigil ka Na sa karikitan niya, Totoong walang pagsála Don Jua’y mamamatay ka. “Sa ibabâ’y tumanaw ka, May bahay kang makikíta; Ang magtuturo ay siyá Doon sa ibong Adarna. “Yaring limos mong tinapay Ay kunin mo na Don Juan, Nang may kanin ka sa daan sa layò ng parorunan.” Ánitóng prinsipe’t badya: “Ugali pagkabatà pa, Na kung mailimos ko na Ay di ko na kinukuha.” Pinipilit na ibigay Ang limos niyang tinapay; Umalís na si Don Juan, Siyá’y hindi pinakinggan. Sa mahusay na paglakad Nitóng prinsipeng marilag, Sumapit siyáng liwalas Sa kahoy na Piedras Platas. Nang makíta ni Don Juan Yaong kahoy na malabay, Loob niya’y natigilan Sa gayon ngang karikitan. Nawala sa alaala Yaong bilin sa kaniya, Parang naengkanto siyá Sa kahoy niyang nakíta. Sa kaniyang pagmamalas Sa dahong nagsisikintab, Gayundin naman ang lahat Na anaki’y gintong wagas. Ay ano’y kaginsa-ginsa Na sa panonood niya, Ay parang pinukaw bagá Ang kaniyang alaala. Tinutop na nga ang noo At nagwika ng ganito, “Abá, at nalimutan ko Yaong bilin ng leproso.” Sa ibabâ’y tumingin siyá Ay may bahay ngang nakíta, Lumakad na kapagdaka Itong prinsipeng masigla. Nang dumatíng sa hagdanan Nagpatao kapagkuwan; Kapagdaka ay dumungaw Isang ermitanyong mahal. Pinapanhik na sa bahay Ang prinsipeng si Don Juan, At ang ermitanyo naman Ang pagkai’y inilagay. Umupô na sa lamesa, Nagsálo siláng dalawa; Ay sa prinsipeng nakíta Tinapay na limos niya. At nagwika kapagdaka Sa loob niyang mag-isa, “Itong tinapay kong dalá ay bakit narito bagá? “Yaong aking linimusan Leprosong gagapang-gapang, Sakâ dito’y ibá naman Ermitanyo ang may tangan. “Ngayo’y hindi maisip ko Sa Diyos itong sekreto, Anaki’y si Jesucristo Ang mahal na ermitanyo.” Nang matapos ang pagkain Ermitanyo ay nagturing: “Don Jua’y iyong sabihin Kung ano’ng sadya sa akin.” Isinagot ni Don Juan Sa ermitanyong marangal, “Gayon po’y iyong pakinggan At aking ipagsasaysay. “Ang sadya ko po,” aniya, “Dahil sa ibong Adarna, igagamot na talaga Sa hari pong aking ama.” Ang sagot ng ermitanyo, “Don Juan, iyang hanap mo Maghihirap kang totoo At ang ibo’y engkantado.” Isinagot niya naman, “Kahit aking ikamatay, Ituro mo po ang lugar At aking paroroonan.” Ang sagot ng ermitanyo, “Don Juan, nakikíta ko Na kung bagá nga totoo Ang pagsunod sa ama mo. “Ang kahoy mong naraanan Kawili-wiling pagmasdan, Yaon ang siyáng hapunán Ng ibon mong pinapakay. “Na kung siyá’y dumatíng na Sa kahoy ay magkakanta, At ang gabí’y malalim na Walang malay kahit isa. “At kung yao’y matapos na Ng kaniyang pagkakanta, Pitó naman ang itsura Balahibong makikíta. “Ay nang iyong matagalan Pitóng kantang maiinam, Kita ngayon ay bibigyan Ng magiging kagamutan. “Naito at iyong kuha Pitóng dayap at labaha; Ito’y siyáng gamot bagá na sa ibong engkantada. “Bálang isang kanta naman Ang katawan mo’y sugatan, At sa dayap iyong pig-an Nang di mo makatulugan. “At kung ito’y matapos na Ng makapitóng pagkanta Ay siyáng pagtae niya, Don Juan ay umilag ka. “Kapag ika’y tinamaan Ng tae ng ibong hirang, Magiging bato kang tunay. Doon ka na mamamatáy. “Naito’t kunin mo naman Ang sintas na gintong lantay, Pagkahawak ay talian At gapusin mong matibay. “Kayâ bunso hayo ka na, At ang gabi’y malalim na, At malapit na nga bagá Dumatíng yaong Adarna.” Yao na nga si Don Juan Sa Tabor na kabundukan, At kaniyang aabangan Ang ibong ipinaglakbay. Nang siyá’y dumatíng na Sa punò ng kahoy bagá, Doon na hinintay niya Yaon ngang ibong Adarna. Ay ano’y kaalam-alam, Sa kaniyang paghihintay Ay siyáng pagdatíng naman Niyong ibong sadyang mahal. Kapagdaka ay naghusay Balahibo sa katawan, Ang kanta’y pinag-iinam Kawili-wiling pakinggan. Naghusay namang muli pa Itong ibong engkantada, Umulit siyáng nagkanta tantong kaliga-ligaya. Nang sa prinsipeng marinig Yaong matining na boses Ay doon sa pagkatindig Tíla siyá’y maiidlíp. Kinuha na kapagdaka Ang dalá niyang labaha, At kaniyang hiniwa na Ang kaliwang kamay niya. Sakâ pinig-an ng dayap Nitóng prinsipeng marilag; Kung ang ibon ay magkoplas ay nawawala ang antak. Di ko na ipagsaysay Pitóng kantang maiinam, At ang akin namang turan Sa prinsipeng kahirapan. Pitóng kanta’y nang mautas Nitóng ibong sakdal dilag; Pitó rin naman ang hilas Kay Don Juang naging sugat. Ay ano’y nang matapos na Ang kaniyang pagkakanta ay tumae kapagdaka Ito ngang ibong Adarna. Ang prinsipeng si Don Juan Iniilag ang katawan; Hindi siyá tinamaan Para ng unang nagdaan. Siyá na ngang pagtúlog na Nitóng ibong engkantada: Ang pakpak ay nakabuká, Dilát ang dalawang matá. Nang sa prinsipeng matatap Nagtahán ng pagkokoplas, Umakyat na siyáng agad Sa kahoy na Piedras Platas. Nang kaniya ngang makítang Ang pakpak ay nakabuká, Dilát ang dalawang matá, Nilapitan kapagdaka. Agad niyang sinunggaban Sa paa’t agad tinangnan; Ginapos niyang matibay Ng sintas na gintong lantay. At bumabâ na nga rito ang prinsipeng sinabi ko, Itong ibong engkantado Dinalá sa ermitanyo. Sa ermitanyong kinuha Mahal na ibong Adarna; Inilagay na nga niya Sa marikit na haula. Ang wika ng ermitanyo: “Itong bangâ ay dalhin mo, Madalî ka at sundin mo Ang ipinag-uutos ko. “Muha ka ng tubig naman, Dalawang bato ay busan; Nang silá ay magsilitaw Mga kapatid mong hirang.” Si Don Jua’y lumakad na Ang bangâ’y kaniyang dalá, Sumalok ng tubig siyá, At ang bato’y binusan na. Si Don Pedro’y ang nauna Na siyáng nabusan niya, Lumitaw kapagkaraka At hindi namamatay pa. Umuling sumalok naman, Si Don Diego ang binusan; Nagkíta siláng mahusay At hindi pa namamatay. Malaking pasasalamat Ng magkapatid na liyag, Wala siláng maibayad Kay Don Juang mga hirap. Silá’y agad napatungo Sa bahay ng ermitanyo; At naghain na nga rito, Pinakain siláng tatlo. Ay ano’y nang matapos na Ng pagkain sa lamesa, Kapagdaka ay kinuha Garapang may lamang lana. At kaniyang pinahiran Yaong sugat ni Don Juan; Gumalíng agad, nabahaw, At walang bakás munti man. Nagwika ang ermitanyo: “Mangagsiuwi na kayó, Magkasundo kayóng tatló, At huwag ding may maglilo. “Don Juan ay kunin mo na Iyang marikit na hawla; Bakâ di datning buháy pa Ang monarkang iyong amá.” Bago umalis at nanaw Ang prinsipeng si Don Juan Ay lumuhod sa harapan Ng ermitanyong marangal. Napabendisyon nga muna, At sakâ silá’y nális na, Si Don Pedro ang nagbadya kay Don Diegong bunso niya: “Si Don Jua’y magalíng pa. Hindi mahihiyâ siyá At siyá ang nakakuha Nitó ngang ibong Adarna. “Ang mabuti ngayon naman, Ang gawin nating paraan, Patayin ta si Don Juan Sa gitna ng kabundukan.” Si Don Diego ay nagwika: “Iya’y masamâng akala, Ang búhay ay mawawala Ng bunsong kaawa-awa.” Aní Don Pedro at saysay: “Kung gayon ang karampatan, Umugin ta ang katawan, At sakâ siyá ay iwan.” Ito ang minagalíng na Sa loob niláng dalawa; Ang katawa’y inumog na Ng bunsong kapatid nilá. Di ano’ng kasasapitan? Nang pagtulungan sa daan Ay di na nga nakagalaw Ang prinsipeng si Don Juan. Kinuha na kapagdaka Ang dalá niyang haula Ng dalawa’t umuwi na Doon sa reynong Berbania. Nang silá’y dumatíng na Sa kaniláng haring ama, Ang ibong kaniláng dalá Nangulugo kapagdaka. Itinanong si Don Juan Ng hari niláng magulang. Sagot ng dalawa naman: “Di po namin maalaman.” Nang ito’y marinig na Ang sabi niláng dalawa, Ang sakít ay lumubha pa Nitóng dakilang monarka. Sakâ ang ibong marilag Balahibo’y nangungulag, Di magpakíta ng dilag Sa haring kinakaharap. Ang wika ng harì bagá: “Ito ang íbong Adarna? Anong samâ ng itsura Sa ibong kapuwa niya! “Na ang sabi ng mediko Ito raw na ibong ito Ay may pitóng balahibo na tantong makikíta ko. “At kung ito ay magkanta Lubhang kaliga-ligaya. Ngayo’y nangasaan bagá At di niya ipakíta?” Hindi pa nga nagkakanta Itong ibong engkantada, At sapagkat nga wala pa Ang kumuha sa kaniya. Ito’y aking pabayaan Ang di niya pagsasaysay; At ang aking pagbalikan Ang prinsipeng si Don Juan. Ano ang kasasapitan Nang umugin ang katawan? Hindi naman makagapang Sa gitna ng kabundukan. Di ano’ng magagawa pa Nang di makakilos siyá? Ang nasok sa alaala Tumawag sa Birheng Ina. Ániya’y “O, Birheng mahal, Ano kayâng naisipan Mga kapatid kong hirang, At ako’y pinagliluhan? “Ang buo kong alaala Kamíng tatlo’y tiwasay na, Mahusay na makikíta Mahal naming haring ama. “O bakâ pa kayâ naman Ay sa ibon ang dahilán. At kayâ pinahirapan Silá ang ibig magtangan? “Kung sinabi nilá sanang Ang maghawak na ay silá, Yao’y gaano na bagá Di ibigay sa kanilá. “Kayó nawa’y pagpalain Ng Diyos at Inang Birhen, Gawa ninyong di magalíng Ang ginhawa’y siyáng datnin.” Nagpanibagong nangusap ang prinsipeng nása hirap: “O, Birheng Inang marilag, Ampunin mo di man dapat. “Ako’y iyong kalarahin Kay Jesús Anak mong giliw; Magdálitâ’t patawarin Sa mga gawa kong linsil. “At doon sa oras naman Kung ako ma’y mamamatay, Kaluluwa ko’y hugasan Ng kaniyang dugong mahal.” Ay ano’y kaginsa-ginsa, Sa pananalangin niya, Isang matanda’y heto na At nagwika kapagdaka: “Don Juan ay pagtiisan Ang madla mong kahirapan; Di na malalaong araw Ginhawa’y iyong kakamtan.” Ang katawa’y hinipo na at hinilot na nga siyá; Gumalíng na kapagdaka At siyá’y nakatindíg na. “Hayo’t lakad na, Don Juan, Muwi ka sa kaharian; Di pa gumagalíng naman Ang haring iyong magulang.” Lumakad na at umalis Itong prinsipeng marikit; Lagay ay kahapis-hapis, Damit pa ay punít-punít. Nang dumating na nga siyá, Sa palasyo’y nagtuloy na Sa haráp ng haring ama, At lumuhod kapagdaka. Ang hari’y di makagalaw sa katre niyang hihigan, At di nakilálang tunay Ang anak na minamahal. Ay sa wala ring magbadya Na magsabi sa kaniya, Ang ibong nása hawla Ay nangusap kapagdaka. Namayakpak at naghusay, Naglinis na ng katawan, Balahibo’y pinalitaw, Anaki ay gintong tunay. At nagkanta ng ganito: “Abá, Haring Don Fernando, Kilalanin mong totoo Ang naninikluhod sa 'yo. “Iyan ang bunso mong anak, Si Don Juan ang pamagat, Na nagdálitâ ng hirap Sa utos mo ay tumupad. “Yaong anak mong dalawa Na inutusang nauna, Anuma’y walang nakuha At silá’y naging bato pa.” Nang ito ay masabi na Tumahá’t nagbago muna, Balahibong ikalawa Na marikit sa nauna. Sakâ muling nagpahayag: “Abá, haring sakdal dilag, Pakinggan mo di man dapat Yaong kay Don Juang hirap; “Ang bunsong anak mong hirang Nagtiis ng kahirapan, At siyáng nag-alís naman Batong bálot sa katawan.” Nang masabi na nga ito, Naghalíling panibago Ng balahibong ikatlo Na parehong esmaltado, At nagwika ng ganito: “Mahal na hari’t dinggin mo, Nagsiuwi siláng tatlo Sa bahay ng ermitanyo. “Silá nga ay piniging pa, Pinakain sa lamesa; Pinangaralan pa silá, Anak ang siyáng kapara.” Nang ito’y maipahayag Naghalíli namang agad Ng balahibong ikaapat Na d’yamante ang katulad. “Nang makakain na naman, Itong ermitanyong mahal Madlang sugat ni Don Juan Pinagalíng niyang tanán.” Nang ito’y masabi na tumahá’t naghalíli pa, Balahibong ikalimá Kahalimbawa’y tumbaga. “Nang silá’y lumakad naman Sa bundok at kaparangan, Si Don Pedro ay nagsaysay Na patayin si Don Juan. “Si Don Diego’y sumansala: ‘Yao’y masamâng akala, Sa búhay na mawawala Ni Don Juang ating mutya.’” Nang ito’y maipagturing Nitóng ibong nagniningning, Naghalíli siyáng tambing Balahibong ikaanim. Ito’y lalong karikitan Sa ikalimang nagdaan, “Mahal na hari, pakinggan Kay Don Juang kahirapan. “Ay ang pinagkaisahan Ng dalawang tampalasan Ay umugin ang katawan Sa gitna ng kaparangan. “Nang hindi na makagalaw Ang prinsipeng si Don Juan, Kapagdaka ay iniwan Ako’y kaniláng tinaglay.” Nang masabi na nga ito Naghalíling panibago, Balahibong ikapitó Na anaki ay karbungko. “Ito’y siyáng katapusan, Mahal na hari’y pakinggan Pinagdaanang kahirapan Ng bunso mong si Don Juan. “Sa malaking awang lubos Ng Birheng Ina ng Diyos, Isang matanda’y dumulog At siyá’y tambing ginamot. “Hinipo na ang katawan, At pinag-ayos ang lagay; Nakatindig na mahusay Itong prinsipeng si Don Juan. “Kayâ di ko ipakita Ang marikit na itsura, Ay hindi dumaratíng pa Ang sa akin ay kumuha. “Ang isa pa, haring mahal, Ang anak mong si Don Juan, Siyá mo pong pamanahan Nitóng iyong kaharian.” Nang ito’y masabi na Nitóng ibong engkantada, Tumahán na ng pagkanta, Hindi na narinig niya. Ang sakít na dinaramdam Ng haring aking tinuran, Parang nagdahilan lámang At gumalíng ang katawan. Ang haring si Don Fernando Tinipon na ang konseho; At pinaghuntahan dito Si Don Pedro’t si Don Diego. Sa ginawang kaliluhan Sa kapatid niláng hirang, Kung ano ang katampatan Parusang dapat ibigay. Ang sagot ng kalahatan: “Dapat idest’yero lámang, Nang huwag siláng mapisan Sa prinsipeng kay Don Juan.” Nang kay Don Juang matatap Ang hatol na iginawad, Siyá ay nagdaláng habag Sa kapatid niyang liyag. Lumapit kapagkaraka Sa harap ng haring ama: “Dinggin ng vuestra alteza Ang aking ipagbabadya. “Alang-alang sa korona At hawak na setro niya, Huwag nang bigyang parusa Ang kapatid kong dalawa. “Kung silá’y ipadalá man Sa malayòng kaharian, Di ko mababatáng tunay Na hindi paroroonan. “Kayâ haring aming ama Patawarin na po silá, Sa Diyos ito’y ’talaga Ang ginawa niláng sála. “Ang di magpatawad naman Sa ginawang kasalanan Ay di rin naman kakamtan Ang glorya sa kalangitan.” Nang sa haring maunawa Yaong kay Don Juang wika, Pinatawad alipalâ Yaong dalawang kuhila. a Nagsámang nulìng mahusay Doon sa palasyo real. IkalawangYugto IKALAWANG YUGTO b Ang hari’y nagwika naman Sa tatlong anak na hirang: “Kayóng tatlo’y halinhinan Sa ibon ko’y magbabantay; Ang magpawalang sinuman Makakapalít ang búhay.” Sa kahabaan ng araw Ng kaniláng pagbabantay, Di mawala sa gunam-gunam Kay Don Pedrong kainggitan. Ang ginawa niláng laláng: Ang dalawa’y magsasabay, Sakâ hahalíli naman Ang prinsipeng si Don Juan. Ay nang isang gabi bagá Ang oras alas-dose na, Ginísing na ng dalawa Ang bunsong kapatid nilá. Si Don Juan ang nagbantay Niyong gabing kalaliman; Nang magmamadalîng-araw Siyá’y agad nagulaylay. Ang kay Don Pedrong nilaláng: Linapitang dahan-dahan At ang hawla ay binuksan, Ang ibon ay pinawalan. At sakâ nga umalís na Na nagwalang kibo siyá; Ay niyong mag-uumaga Si Don Jua’y nágisíng na. At nang kaniyang makíta Na ang ibon ay wala na, Malaki ang tákot niya Sa mahal na haring ama. Ito’y súkat na pagmasdan Ng anak na sino pa man. Sino’ng di matákot naman Sa kastigo ng magulang? Sa malaking tákot niya Sa búhay na makukuha, Nagtaanan kapagdaka At siyá ay umalis na. Nguni akin munang lisan Ang pag-alis ni Don Juan; At ang aking ipagsaysay Ang harì niyang magulang. Nang siyá ay mágisíng na, Nagtuloy nga sa hawla; Ang pinto ay nakabuka At ang ibon ay wala na. Kapagdaka ay tinawag Ang kaniyang tatlong anak; Ang dalawang lilo’t sukab Siyáng lumapit na agad. Itinanong kapagkuwan Ang ibon kung napasaan. Sagot ni Don Pedro’t saysay: “Si Don Juan ang nagbantay. “Ang nagpawala po’y siyá Doon sa ibong Adarna, At kung kami ngang dalawa Huwag mo pong bigyang sála.” Ang wika ng haring mahal Ay: “Hanapin si Don Juan, At nang aking maalaman Kung sino’ng may kasalanan.” Yao na nga’t lumakad na Magkapatid na dalawa; Kabundukan ang pinunta Si Don Jua’y kinikíta. Ito’y aking pabayaan Na paglalakád sa parang. Ang aking ipagsasaysay Ang prinsipeng si Don Juan. Doon naghinahan siyá Sa bundok niyong Armenia, Tantong kaliga-ligaya Sa tanáng bundok na ibá. Ang kahoy sa kaparangan Kawili-wiling pagmasdan; Ang damo’y gayundin naman Sadyang nangagdirikitan. Ipagparito ko muna Magkapatid na dalawa; Ang paghanap sabihin pa Kay Don Juang bunso nilá. Sa mabuting kapalaran, Sa Diyos na kalooban, Kaniláng napatunguhan Ang Armeniang kabundukan. Doon nga nilá nakíta Ang bunsong kapatid nilá. Si Don Diego’y nagwika na ng ganitóng parirala: “Kung dalhín ta si Don Juan Sa Berbaniang kaharian, Kitá ang parurusahan Ng haring ating magulang. “Ngayo’y lalong mabuti pa Táyong tatlo’y magsasáma, At h’wag nating ipakíta Sa mahal na haring ama.” Doon nga tumahan silá Tatlong magkapatíd bagá; Ang tuwa ay sabihin pa Sa bundok niyong Armenia. Ay ano’y kaginsa-ginsa, Isang balón ang nakíta. Ibig ni Don Juan bagá Ang lalim matarok niya. May lubid nga sa ibabaw Ang balón niláng dinatnan; Ay nagwika si Don Juan, “Ako ay inyong talian.” Sumagot nga si Don Diego, “Ako’y matanda sa iyo. Ang ihulog muna’y ako, Ang lalim nang matanto ko.” Si Don Pedro’y nagpahayag, “Ako’y matanda sa lahat. Ako nga ang siyáng dapat Na sa baló’y sumiyasat. “At kapag aking tinangtang Ang lubid na inyong tangan, Hilahin ninyo pagkuwan Nang ako’y mapaibabaw.” Tinalian na nga siyá, Inihulog kapagdaka; Tatlong puong dipa bagá Ang siyáng sinapit niya. Sa malaking katakutan Ang lubid agad tinangtang; Hinila na sa ibabaw Ng dalawang nagtatangan. At tinanong na nga nilá Kung ano bagáng nakíta. “Pakinggan ninyong dalawa Ang aking ipagbabadya. “Ang balón kong linusungan Di ko matarok ang hanggan, Dilim na di ano lámang At ako’y nahintakutan.” Aní Don Diego namán, “Ako ang inyong talian, At nang aking maalaman Ang sa balóng kahangganan.” Tinalian kapagdaka, At siyá’y inihulog na. Tatatlo pa lámang dipa Ang siyáng sinapit niya, Sa malaking tákot bagá Ang lubid ay tinangtang na; Sa ibabaw ay hinila Ng kapatid na dalawa. Aní Don Juan at saysay, “Sa amin ay iyong turan Kung inabot mo ang hanggan Ng balón mong linusungan.” Sagot ni Don Diego naman, “Di ko masapit ang hanggan. Dilim na di ano lámang, Ako ay nahintakutan.” Aní Don Juan at turing, “Ako ang taliang tambing, At aking sisiyasatin Itong balóng sakdal dilim.” Tinalian kapagdaka Ang bunsong kapatid nilá; Sa baló’y inihulog na Ng kapatid na dalawa. Ang sa historya na saysay Sa balón ang kalaliman, Mahigit sa isang daan Na dipa ang kasukatan. Nang siyá nga’y dumatíng na Sa pondo ng balón bagá, Ay kinalag kapagdaka Ang lubid na talì niya. Lumakad na kapagkuwan Ang prinsipeng si Don Juan. Isang pinto ang binuksan, Pumasok na nagtuluyan. May isang kámpong maluwang Doo’y kaniyang dinatnan, Linis ay walang kabagay Ng lupang tinatapakan. Ang sari-saring bulaklak Naroo’t namamasetas: Dikit ay walang katulad, Bango’y humahalimuyak. Doon sa paglibot niya Sa masetas at sampaga, May bahay siyáng nakíta Dikit ay walang kapara. Tumawag na kapagkuwan Ang prinsipeng si Don Juan; Siyá naman ay dinungaw Ng prinsesang nása bahay. Nang makíta’y binatì na Ang marikit na prinsesa, “Bigyang araw na maganda Poon ng tanáng sampaga.” Anáng prinsesa’y ganito: “Salamat naman sa iyo; Namamangha ang loob ko Ng iyong pagkaparito.” Sagot ng prinsipe’t wika: “Abá, marikit na talà, Pagkaparito ko’y bigla Dalá ng sintang gahasa. “Inilipad sa itaas Ng malabay niyang pakpak, Sakâ po karingat-dingat Sa harapan mo’y lumagpak. “Kayâ mahal na diyosa, Huwag kang mag-aalala; Sa Diyos ito’y talaga Tanggap ang hain kong sinta.” Ang sagot ni Donya Juana: “Na kung may tapang kang dalá, Magtuloy na pumanhik ka At dini mag-usap kitá.” Pumanhik na kapagkuwan Ang prinsipeng si Don Juan; At nuha ng silya naman, Ang dalawa’y nag-agapay. At ang wika ng prinsesa: “Doon sa hain mong sinta, Malaki kong alaala Sa loob ko na mag-isa. “Saan kitá ilalagay Ng iyong pagtataguan, At bakâ ikaw ay datnan Ng higanteng tampalasan. “Yaong lilo at kuhila Sa aki’y nag-aalaga; Malaki ko ngayong awa Sa búhay mong mawawala.” Isinagot ni Don Juan: “Wal-in mo sa gunam-gunam, At hamak sa aking kamay Ang higanteng tampalasan.” Nása pag-uusap silá Ng prinsipe at prinsesa, Siyá na ngang pagdatíng na Ng higanteng palamara. Sa hagdan nang dumatíng na, Tinawag si Donya Juana, “Amoy manusya,” aniya. “Dito’y may tao kang ibá.” Si Don Jua’y sumagot nga: “Anong dami mong usisa! Ako ang siyáng nagsadyâ Sa prinsesa mong alaga.” Ánitóng higante naman, “Malaki kong katuwaan, Mayroon akong dinatnan Na súkat kong ikabúhay.” Isinagot ni Don Juan, “Yao’y súkat mong asahan, Kung ako’y iyong mapatay Pagsil-in ang aking bangkay.” Anáng higante at badya, “Kung gayon ay lalaban ka.” Hinawakan kapagdaka Ang espada’t naghamok na. Sa mabuting kapalaran, Sa Diyos na kalooban, Ay napatay ni Don Juan Ang higanteng tampalasan. Anáng prinsipe at badya, “O, marikit na prinsesa, Ano’ng hinihintay mo pa At di pa umalis kitá?” Ang sagot ni Donya Juana, “May lumbay rin akong dalá, At aking maiiwan pa Ang bunso kong si Leonora. “Nariyan sa kabilâ naman Ang siyáng kinalalagyan, May alilang nagtatangan Isang serp’yenteng matapang.” Aní Don Juang masigla, “Dito ay iiwan kitá, At paroroonan siyá Kapatid mong Leonora.” Lumakad na nagtuluyan Itong prinsipeng matapang; Doon sa ikalawang bahay Sa matá’y nakasisilaw. Ang hagdan ay gintong lantay, Kawili-wiling titigan; Na kung sa lupang ibabaw Walang katulad kabagay. Nagpatao kapagdaka Itong prinsipeng masigla; Siyá namang pagdungaw na Ng prinsesang si Leonora. Nang kay Don Juang makíta Ang karikitan at ganda, “Ito’y lumalo,” aniya, “Doon kay Donya Juana.” “Bigyan ng Diyos na mahal Kayó ng magandang araw.” Sagot ng prinsesa naman: “Ay kapuwa makinabang. “Ngunit ako’y namamangha O, prinsipeng darakila, Lugar na ito’y lihim nga Ay bakit mo naunawa?” Isinagot ni Don Juan Ay: “Abá, palabàng buwan, Pakingga’t aking tuturan Ang sa akin ay nagtaglay. “Isang bungang panagimpan Sa pagtúlog ko’y pumukaw; Ang katulad ko’t kabagay Ang isang pinag-ulapan. “Ang sa bungangtúlog ko nga Na pumukaw sa paghiga, Sa ilalim nitóng lupa Ay mayroong isang talà. “At sa aking pangangarap Ako’y agad inilipad; Kamukha’y ibong may pakpak Dito ako inilagpak. “Hindi ko nga maalaman Ito pong lihim na lugar, Sa Diyos na kalooban Kung kayâ po natutuhan. “Kayâ mahal na prinsesa Huwag kang mag-alaala; Ang Diyos ang may talaga Kayâ tanggap yaring sinta.” Sagot ng prinsesa’t sulit, “Magtuloy ka pong pumanhik, At nang iyo pong mabatid Handog mong sinta sa dibdib.” Pumanhík na kapagdaka Itong prinsipeng masigla; Sa silya ay umupô na, Nag-usap siláng dalawa. Isinagot ni Leonora, “Tungkol sa alay mong sinta, Malaki kong alaala Serp’yente’y kung dumatíng na. “Saan kitá ilalagay Na súkat mong pagtaguan, Na di ka maaamuyan Niyong lilo’t tampalasan?” Sagot ng prinsipe’t badya, “Huwag kang mag-alaala. Ang bahala ay ako na Sa taksil at palamara.” Ano ay kaginsa-ginsa, Ang lupà ay umugong na; Siyáng pagdatíng pagdaka Ng serp’yenteng palamara. Sa hagdana’y lumapit na, Tinawag si Leonora, “Amoy manusya,” aniya, “Dito’y may tao kang ibá.” Sumagot na si Don Juan Sa serp’yenteng tampalasan, “Yaring espada kong taglay Aalis ng iyong búhay.” Anáng serp’yente’y ganito, “Iyan ang siyáng hanap ko. Walang pagsálang totoo Ikaw ay bibihagin ko.” Ano pa nga at naglaban Ang kapuwa lakas, tapang; Ang prinsipe’y di tamaan Ng serp’yenteng tampalasan. Ang isang kataká-taká Sa taksíl at palamara, Ang ulo’y kung mapútol na Naninikit na ulî pa. Nang maging tatlong oras na Ang kaniláng pagbabáka, Kay Don Juan ay nagbadya Ang taksil at palamara: “Kitá ay magpahingalay Nitóng ating paglalaban.” Napaayon si Don Juan Sa serp’yenteng tampalasan. Sa prinsipeng pagkalagay Sa bintanang tapat naman, Ang prinsesa ay dumungaw At siyá ay tinawagan: “Don Juan ay abutin mo Itong mahal na balsamo, At siyáng ibubuhos mo Sa mapupútol na úlo. “Ang bálang ulong mapugay Kung maagad mong mabusan, Kahit siyá’y lumukso man Di mauulî sa lagay.” Kinuha na kapagdaka Ang mahal na balsamera, At mulîng naghamok silá Ng serp’yenteng palamara. Nang mapútol na ang anim Na ulo ng lilo’t taksil, At di na maulîng tambing Kagalítan ay sabihin. Lalo nga ang kagalítan Dito sa prinsesang mahal, At binigyan si Don Juan Ng balsamong kagamutan. Anáng serp’yente at badya, “Dini sa ulo kong isa, Na ngayo’y natitirá pa Sa búhay ninyo’y kukuha.” Ang dalawa’y nagsagupa, Umulit siláng nagbangga; Ang ulong natitirá nga Nalaglag agad sa lupa. Kapagdaka ay binusan Ng balsamo ni Don Juan; Siyá na ngang pagkamatay Ng serp’yenteng tampalasan. Aní Don Juan at badya, “O, marikit na prinsesa, Ano’ng hiníhintay mo pa At hindi umalis kitá?” Sa pagmamadalîng tunay Ng prinsesang matimtiman, Ang lobo niyang aliwan Ang naisukbit na lámang. Ang d’yamanteng singsing niya Ay naiwan sa lamesa; Nagsialis na nga silá Dalawang magkasi’t sinta. At kaniláng dinaanan Si Dona Juanang marangal. Ang tatlo ay nális naman, At sa lubid nagtuluyan. Nang silá ay dumatíng na Sa lubid na laan bagá, Silá ay nangagtalì na At hinila kapagdaka. Nang dumatíng sa ibabaw, Ang tatlo’y magkakasabay; Si Don Diego ay nagsaysay, “Narito na si Don Juan.” Nang kay Don Pedrong makíta Marikit na si Leonora, Tinablan agad ng sinta Puso niya’t alaala. Niyong silá’y aalis na At uuwi sa Berbania Ay nangusap kapagdaka Ang prinsesang si Leonora: “O, Don Juang aking búhay, Ay aking nakalimutan Ang singsing kong minamahal Sa lamesa ay naiwan.” Anáng prinsipe at badya, “Kayó’y maghintay,” aniya, “At aking kukunin muna Yaong singsing ng prinsesa.” Wika ni Donya Leonora, “Huwag na giliw ko’t sinta. Kung paroon kang mag-isa Malaki kong alaala.” Ang winika ni Don Juan, “Yao’y masamâng maiwan. Akin ngang pagbabalikan At ako’y nanghihinayang.” Sa hindi rin nga mapigil, Itong prinsipeng butihin Ay nagtalì na ngang tambing, Lumúsong na nagtuloy rin. Nang mayroong sampung dipa Ang lubid na nahugos na, Ay pinatid kapagdaka Ni Don Pedrong palamara. Di ano’ng kasasapitan Gayong kalalim na hukay? Gawang kapanganyayaan Kapatid na tampalasan. Nang makíta ng prinsesa Ginawa sa kasi’t sinta, Halos manaw ang hininga Sa balón tátalóng sadyá. Agad siyáng hinawakan Ni Don Pedrong tampalasan, “Aanhin mo si Don Juan? Ako’y narito rin naman.” Ang nasok sa alaala Nang hindi bitiwan siyá, Ang lobong aliwan niya Sa sukbitan ay kinuha. Inihulog na sa hukay; Kaniyang pinagbilinan Ng ilang kataga lámang Na ganito ang tinuran: “Kung nasaktan si Don Juan Gamutin mo kapagkuwan; Siyá’y aking hinihintay Sa kaniyang kaharian.” Umalis at lumakad na Magkapatid na dalawa, Sampong dalawang prinsesa Iniuwi sa Berbania. Atin munang pabayaan Ang paglalakád sa parang; At ang aking ipagsaysay Ang harì niláng magulang. Yaon ang napanagimpan Ng Haring Fernandong mahal, Ang anak na si Don Juan Pinaglilo at pinatay. Ito’y lisanin kong agad Na sa haring napangarap; At ang aking ipahayag Ang apat na naglalakád. Nang silá’y dumatíng na Doon sa reynong Berbania, Sa palasyo’y nagtuloy na Humarap sa haring ama. Lumuhod na sa harapan Ng ama niláng magulang, Kaniláng ipinagsaysay Lahat ng pinagdaanan: “Si Don Juan po’y hindi na Na amin siyáng nakíta, Itong dalawang prinsesa Ang siyá naming nakuha. “At sa lupang kalaliman Doon namin nasumpungan, May alagang nagtatangan Isang higanteng matapang. “Kami ay nakipagbáka At lumaban sa kaniya; Napatay namin pagdaka, Mga prinsesa’y dinalá.” Nang ito’y mapakinggan Ng hari niláng magulang, Di hamak ang katuwaan At silá’y benendisyunan. Itong hari may tuwa man Sa mga prinsesang taglay, Malaki ring kalumbayan Sa anak na kay Don Juan. Nagsitindig kapagdaka Parehong tinanong silá: “Sino’t alin sa dalawa Inyong magiging asawa.” Sumagot na kapagkuwan Si Don Pedrong tampalasan; Ang turo sa haring mahal Si Leonorang matimtiman. Itong mahal na prinsesa Lumuhod kapagkaraka: “Dinggin ng vuestra alteza, Ang aking ipagbabadya. “Ako po ay palugalan Mga pitóng taón lámang; Sakâ ako pakakasal Sa anak mong minamahal. “At ako’y bigyan mong tambing Ng isang silid na lihim, At doon ko tutuparin Ang panata kong gagawin.” Nang ito ay mapakinggan Nitóng haring matimtiman, Kaniyang pinaayunan Sa prinsesang kahingian. Inilagay na ngang tambing Sa isang silíd na lihim, At doon nga gaganapin Ang panata niyang hilíng. Si Don Diego’t Donya Juana Ikinasal kapagdaka, Katuwaa’y sabihin pa Buong reyno ng Berbania. Ay ano’y nang matapos na Siyam na araw na pista; Kaguluha’y payapa na Nitóng dakilang monarka. IKATLONG YUGTO Aking ipagbalík naman Sa lobong pinakawalan. Nang makíta si Don Juan Mga lamog ang katawan. Ang ginawa kapagdaka Nitóng lobong engkantada: Ginamot, pinag-ayos na Katawang kaaya-aya. Ano’y nang gumalíng naman At siyá nga’y makagalaw, Ang lobo’y nuha pagkuwan Ng tatlong botelyang hirang. Dalawa’y talì sa paa, Kagat sa bibig ang isa, Umalis na kapagdaka Itong lobong engkantada. Nagtuloy na kapagkuwan Doon sa ilog ng Jordan, Nagkataóng nalilibang Yaong mga nagbabantay. Isinalok na nga niya Ang daláng tatlong botelya; At lumipad kapagdaka Ito ngang lobong masigla. Hinabol na kapagkuwan Niyong tanáng nagbabantay; Ang lobo’y napailanglang At di nilá inabutan. Nang ito’y dumatíng naman Sa prinsipeng kay Don Juan, Ang ulo’y agad binusan Tuloy hanggang talampakan. Nang siyá nga ay mabusan Tubig na gáling sa Jordan, Nagbango’t lumakas naman Itong prinsipeng marangal. Kinuha na niyang tambing D’yamanteng naiwang singsing, Sa awa ng Inang Birhen Lobo ang nagparaan din. Si Don Jua’y kinasihan Ng Diyos ng Poong mahal, Nakaahong matiwasay Sa balóng kinalalagyan. Ang nasok sa kalooban Nitóng prinsipeng timtiman, Muwi siyáng magtuluyan Sa kaniyang kaharian. Sa paglakad ni Don Juan Sa bundok at kaparangan, Nagdamdam ng kapagalan Sa síkat init ng araw. Sa isang punò ng kahoy Malaki at mayamungmong, Siyá roon ay sumilong At humilig naman tuloy. Sa kalamigan ng hangin Na tantong kaaliw-aliw, Ay agad nang nagupiling Itong prinsipeng butihin. Ano ay kaginsa-ginsa, Doon sa pagtúlog niya, Siyá na ngang pagdatíng na Mahal na ibong Adarna. At sa tapat ni Don Juan Sa kahoy na sinilungan, Namayakpak at naghusay Balahibo sa katawan. At sakâ siyá nagkanta Nang tantong kaaya-aya, “Don Juan pagbangon na Sa túlog mo’y gumísing ka.” Sa boses na mataginting Siyá’y agad na nágisíng, At pinakinggang magalíng Ang sa ibong pagtuturing: “Malaki mong alaala Sa prinsesang kay Leonora, May lalo pa sa kaniya Ng karikitan at ganda. “Malayò nga rito lámang Ang kaniyang kaharian, At malapit siyáng tunay Sa sisikatan ng araw. “At kung siyá mong makuha At iyong mapangasawa, Dito sa mundo ay una Sa karikitan at ganda. “Yaon ay tatlong prinsesa Sa Haring Salermong bunga, Si Donya María Blanca Ang matanda sa dalawa. “Sunód si Donya Isabel, Parang maningning na garing; Si Donya Juana’y gayundin, Ang talà’y siyáng kahambing. “Hayo’t lakad na Don Juan Sa reyno ng De los Cristal; Ipagkakapuri mo naman Sa haring iyong magulang.” Nang ito ay marinig na Nitóng prinsipeng masigla, Nawala sa loob niya Ang prinsesang si Leonora. Lumakad na nagtuluyan Ang prinsipeng si Don Juan; Kaniyang pinatunguhan Sinisikatan ng araw. Aking lisanin na muna Yaong paglalakád niya, At ang aking ipagbadya Ang prinsesang si Leonora. Araw-gabi’y tumatangis Sa kinalalagyang silíd; Ang kaniyang sinasambit Si Don Juang sinta’t ibig. “Kung kayâ humingi ako Ng pitóng taóng termino; Si Don Juan ang hintay ko Kayâ nagtitiis dito. “Na kung hindi ka binuhay Ng lobo kong pinawalan, Kaluluwa mo man lámang Ako ay pakiusapan.” Ito’y itigil ko muna Pananaghoy ng prinsesa; At ang aking ipagbadya Si Don Juan de Berbania. Tatlong taóng walang kulang Ang paglalakád sa parang, Hindi niya maalaman Ang reyno ng De los Cristal. Sa malaking kapalaran Ng prinsipeng si Don Juan Ay nasalubong sa daan Ang isang matandang mahal. Anáng prinsipe at badya, “Nuno’y magdaláng awa ka, Na kung may báon kang dalá Ako’y limusan po niya.” Sagot ng matanda naman, “Mayroong nga akong taglay, Munting duróg na tinapay Kinakain ko sa daan. “Narito’t kumuha ka na At nang huwag magútom ka.” Nang kay Don Juang makíta Nasuklam siyá pagdaka. Ang tinapay ay maitim, Ang isa pa ay bukbúkin, Sa malas niya at tingin Nakasusuklam na kanin. Sa malaking kagutuman Ng prinsipeng si Don Juan, Kumuha ng munti lámang At para bagáng titikman. Nang kaniyang kaning tunay Itong bukbúking tinapay, Masarap at malinamnam Parang bagong hango lámang. Anitóng matanda bagá, “Ang aking bumbong na dalá, May lamáng pulút,” aniya. “Kumuha at uminom ka.” Humigop na si Don Juan Nitóng pulút ng pukyutan, Ay nawala kapagkuwan Ang kaniyang kagutuman. At nulì ngang nagwika pa Matandang kausap niya, “Diyan sa bumbong na isa May lamáng tubig,” aniya. “Huwag mong ubusin lámang At ako’y iyong tirahán, At mahabà pa ngang araw Ang paglakad ko sa parang.” Nang makita ni Don Juan Yaong bumbong na may lamán, Isang dúlo ng kawayan Ang siyáng kinalalagyan. Wika ng prinsipe’t badya, “Nuno po ay makinig ka. Kung ito’y ubusin ko na Munti ma’y walang itirá?” Sagot ng matanda naman, “Inumín mo na, Don Juan. Kahit ako’y mawalan man, Huwag ikaw ang magkulang.” Ininóm na ni Don Juan Tubig na kamukha’y kristal; Sa Diyos na kalooban, Hindi nagkulang munti man. Nang kaniyang mapagmasdang Ang tubig ay di nagkulang: “Ang matandang ito naman Segurong may karunungan.” Umulit pa ngang nagwika Itong prinsipeng dakila, “Ugali ng isang batà Ang magtanong sa matanda.” Sagot ng matanda naman, “Sabihin mo’t iyong turan. Ang loob ko’y namamaang Ng layòng pinanggalingan.” Isinagot ni Don Juan, “Ganito po ay pakinggan. Ang akin pong pinapakay Ang reyno ng De los Cristal.” Sagot ng matanda’y ito, “Jesús na Panginoon ko, Ang paglalakád kong ito Isang daang taóng husto, “At hindi ko maalaman Ang reyno ng De los Cristal. Iyang hanap mo, Don Juan, Malayòng di ano lámang. “Ngayon kitá’y tuturuan, Sundin mo’t huwag sumuway; Lumakad kang magtuluyan Ikapitóng kabundukan. “Doon ay iyong daratnan Isang ermitanyong mahal, Ay siyá mong pagtanungan Ng sadya mong kaharian. “Narito’t ngayo’y kunin mo Kapiraso ng barò ko, Ay siyáng ipakíta mo Sa daratnang ermitanyo. “Kung ikaw ay tatanungin, Ang kinunan mo kung alin; Ang pangalan mong sabihin Isang matandang sugatin.” Yao na nga at pumanaw Ang prinsipeng si Don Juan, Kaniyang pinatunguhan Ikapitóng kabundukan. Ito’y lisanin ko muna Mga paglalakád niya; At ang aking ipagbadya Ang prinsesang si Leonora. Parati nang tumatangis Sa kinalalagyang silid; Ang kaniyang sinasambit Si Don Juang sinta’t ibig. “Kundi ka ginamot naman Ng lobo kong binitiwan, Bakit di pinagbalikan Ng hayop kong inutusan? “Tatlong taón nang mahigit Yaring aking pagtitiis; Sakâ ang mapagsasapit Makakasal sa di ibig. “Diyata matuwid naman, Nása iyong kalooban Ang ako ay mapakasal Kay Don Pedrong tampalasan? “Ito’y wakas na at hanggan Ng pagtawag ko, Don Juan; Kung kulanging kapalaran Ako’y di mo na daratnan.” Ito’y lisanin kong agad Ang sa prinsesang pagtawag; At ang aking ipahayag Ang prinsipeng naglalakád. Limáng buwang husto bagá Yaong paglalakád niya, Siyá namang pagdatíng na Sa marikit na ermita. Doo’y kaniyang dinatnan Isang ermitanyong mahal, Balbas ay hanggang sa baywang Nakatatákot kung tingnan. Anáng matanda’y ganito, “Umalis ka manunukso, Mahabà nang taón akong Walang sumasapit dito.” Sagot ni Don Jua’t wika, “Nuno’y huwag kang mamangha. Ako’y inutusang kusa Isang mahal na matanda. “Narito po’t iyong kuha Kapirasong barò niya.” Sa ermitanyong makíta Ay inabot kapagdaka. Hinagkan na’t tinangisan Yaong barò niyang tangan; Luha sa matá’y bumukal Parang agos ang kabagay. At nagwika ng ganito, “Jesús na Panginoon ko, Ngayon lámang nakíta ko Ang marikit na barò mo. “Ang hindi ko nakikíta Katawan mong mapaninta; Di ko nababayaran pa Ang aking nagawang sála.” Sa dibdib ay inilagay Kapirasong baròng mahal, At sakâ tinanong naman Ang prinsipeng si Don Juan: “Ano ang sadya mo bagá At kusang naparito ka?” Anáng prinsipe at badya, “Ganito po’y makinig ka.” Aní Don Juan at sulit: “Ermitanyong sakdal dikit, Ang hanap ko pong mapilit Ang Reynong De los Cristales.” Ang sagot ng ermitanyo: “Jesús na Panginoon ko, Limáng daang taón ako Nang pagkatáhan ko rito “Ay hindi ko naalaman Ang reyno ng De los Cristal, At malayòng kaharian Ang hanap mong pinapakay. “Tingnan kung sa aking sákop Sa hayop kong nangaglibot, Kung kaniláng naaabot Ang reyno ng Kristalinos.” Sa pinto ay lumapit na, Kampana’y tinugtog niya; Nagsidatíng kapagdaka Madlang hayop na lahat na. Doon sa pagkakapisan Ng lahat niyang pamilyar, Ay tinanong kapagkuwan Nitóng ermitanyong mahal: “Sa inyong paglibot diyan Sa bundok at kaparangan, Sino ang nakaaalam Niyong Reynong De los Cristal?” Ang sagot ng kalahatan: “Hindi namin naalaman, At malayòng kaharian Ang iyo pong katanungan.” Yaong olikorn’yo bagá, Siyáng hari ng lahat na, Hindi rin makapagbadya Niyong reynong hanap niya. Ang wika ng ermitanyo: “Don Juan ay narinig mo, Ni ang mga pamilyar ko Di masabi ang hanap mo. “Ngayon kitá’y tuturuan, Sundin mo’t huwag sumuway; Paroon kang magtuluyan Ikapitóng kabundukan. “Itong barò ay dalhin mo Sa bundok na ikapitó, At siyáng ipakíta mo Sa daratnang ermitanyo.” At tinawag na nga rito Yaong haring olikorn’yo, “Itong prinsipe’y dalhín mo Doon nga sa kapatid ko.” Si Don Juan ay sumakay Sa olikorn’yong likuran; Lumakad na nagtuluyan Hanggang sumapit sa pakay. Nang silá nga’y dumatíng na Sa sadya niláng talaga; Doon na iniwan siyá, Olikorn’yo’y nagbalik na. Si Don Jua’y nagtuloy na Sa marikit na ermita, Sa ermitanyong makíta ay tinanóng kapagdaka: “Ikaw bagá’y ali’t sino Naparitong manunukso? Ako’y malaon na rito Walang nakikítang tao.” Isinagot ni Don Júan, “Huwag kang magkagalitan. Narito po’t iyong tingnan Kapirasong baròng mahal.” Sa ermitanyong makíta Ang damít na mahalaga, Pinalapit na nga siyá At kinuha kapagdaka. Pagkaabot ay hinagkan At kaniyang tinangisan; At ang wikang binitiwan Kalunos-lunos pakinggan. Si Don Juan ay nagtaká Sa ermitanyong nakíta, Lumalo pa nga sa isa Ng sa katandaan niyá. Ang balbas niya sa babà Ay sumasayad sa lupa, Balahibo’y mahahabà Mapuputî namang pawà. At nagwika ng ganito Ang matandang ermitanyo, “At sino ang kinunan mo Nitó bagáng baròng ito?” Sagot ni Don Jua’t badya, “Nuno po ay makinig ka: Sa akin ang may padalá Ermitanyong matanda na.” Ang sagot ng ermitanyo, “Don Juan ay sabihin mo Ang sadya mo ay kung ano Ng iyong pagkaparito.” Isinagot ni Don Juan, “Ganito po ay pakinggan: Ang sadya ko po at pakay Ang reyno ng De los Cristal.” Anáng matanda’y ganito, “Ang pagkatáhan ko rito Nang ako’y mag-ermitanyo, Walong daang taóng husto “Ay hindi ko naalaman Ang reyno ng De los Cristal. At malayòng kaharian Ang sadya mong nilalakbay. “Tingnan kung sa aking sakop Ibong naglipad sa bundok, Kung kaniláng naaabot Ang reyno ng Cristalinos.” Sa pintua’y lumapit na Kampana’y tinugtog niya, Tanáng ibo’y kapagdaka Nagkatipong para-para. Anáng ermitanyo naman: “Sa inyong paglakad diyan, Ang reyno ng De los Cristal Kung saan naroong lugar?” Ang sagot ngani ng lahat: “Hindi namin natatatap, At malayòng hindi hamak Yaong Cristalinong s’yudad.” Umulîng nagwika siyá Kung husto siláng lahat na; Ay nagbiláng kapagdaka, Wala ang ibong agila. Ay ano’y kaginsa-ginsa, Sa pag-uusapan nilá, Siyá na ngang pagdatíng na Ng ibong haring agila. Nang dumatíng ay pabagsak Sa págod na dilì hamak; Ang ermitanyo’y nangusap Malaking gálit na hawak. Na ang wika bagá niya Doon sa ibong agila, “Ay bakit náhulí ka pa Sa iyong mga pamilya? “Di mo bagá naunawa Itong tunog ng kampana? Saan mang naroong lupa Ay uuwi kayóng bigla.” Sagot ng agila’t saysay, “Panginoon naming mahal, Malayò po’ng pinagmulan Kayâ di nilá kasabay” Anáng ermitanyo naman, “Sabihin mo’t iyong turan Ang pinagmulang mong lugar, At nang aking maalaman.” Sagot ng agila’t sulit: “Ermitanyong sakdal dikit, Pinanggalíngan kong tikis Ang Reynong De los Cristales. “Kaninang umaga lámang, Ako ay nag-aalmusal Sa isang peras na mahal, Ang lasa ay malinamnam. “Bahagya kong narinig nga Yaong tunog ng kampana; Ay lumipad akong bigla, Ang pagal ko’y di-kawasa.” Ang sagot ng ermitanyo, “Don Juan ay narinig mo, At doon ay nanggáling ito Sa reynong hinahanap mo.” Wika sa agila’y ito: “Ang prinsipe ay dalhín mo. Isang buwan sa banta ko Doo’y sasapit na kayó.” Isinagot ng agila, “Isang buwa’y makukuha. Daratíng pong walang sála Sa banyo ni Donya Maria.” Agad na ngang nagpadakip Niyong ibong maliliít; Siyáng babaúning tikis Sa pagpanaw at pag-alis. At tatlong daang duruan Ang siyáng pinagtuhugan, At ang bálang isa naman Limáng libong walang kulang. Bálang isang tuhog bagá, Isang ibon ang may dalá; Ito ay báong talaga Na kakanin ng agila. Si Don Jua’y pinasakay Na sa agilang likurán; Kaniláng pinatunguhan Sinisikatan ng araw. At ang nakikíta lámang Ng prinsipeng si Don Juan: Ang langit at karagatan; Walang lupang natatanaw. Doon sa sambuwang araw Paglipad na walang tahan, Naubos, nakaing tanán Ang tatlong daang duruan. Ay ano’y nang maubos na Ang báon nga niláng dalá, Siyá namang pagdatíng na Sa banyo ni Donya Maria. Ang oras nga ay bisperas Nang si Don Jua’y ilapag; Ang agila ay nangusap, Ito ang ipinahayag: “Dito na kitá iiwan. Ay magtago ka, Don Juan; Nang hindi ka mamalayan Ng mga prinsesang mahal. “At mamayang alas-k’watro Walang sála’t paparito, Mahal na prinsesang tatló At maliligo sa banyo. “Di mo bagá nakikíta Banyong paliguan nilá? May sariling titig-isa, At hindi nga magsasáma. “At pareho rin ang gayak, Maputîng parang busilak; Doon sa kahoy na peras Ay dadapo siláng lahat. “Paalam ako, Don Juan, Dito na kitá iiwan. Bilin ko’y iyong tandaan; Huwag mong kalilimutan.” Nagtago na si Don Juan Sa banyo ngang paliguan, At nang hindi mamalayan Kahit silá’y pumanhik man. Ay ano’y kaginsa-ginsa, Oras ay alas-k’watro na, Ay dumatíng kapagdaka Ang tatlong mga prinsesa. Dumapo na siláng agad Doon sa kahoy na peras; At parehong nagsilapag, Ang damit nilá’y hinubad. Nang kay Don Juang makíta Yaong si Donya María, Ang karikitan at ganda Nakasisilaw sa matá. Naghubad na kapagkuwan Damit kalapating hirang; Lumúsong na nagtuluyan Sa banyong paliliguan. Ang ginawa kapagdaka Nitóng prinsipeng masigla, Marahang kinuha niya Damit ni Donya María. At natagong uli siyá Nang hindi bagá makíta. Nang umahon ang prínsesa, Ang damit niya’y wala na. Sabihin pa nga ang gálit Nitóng prinsesang marikit; Nang di makíta ang damit, Ito ang ipinagsulit: “Sino kayâng lapastangan Ang naparitong nagnakaw? O bakâ ang kr’yado naman Ng haring aking magulang? “Kung sino man siyá’t alin Ay ang súkat pag-isipin; Ako’y pag-iiwang tambing Mga kapatid kong giliw.” Nang maging isang oras na Sa damit niya’y pagkíta, Siyá namang paglitaw na Nitóng prinsipeng masigla. Lumuhod na sa harapan Na halukipkip ang kamay, Kordero’y siyáng kabagay, At nangusap nang malubay: “O, marikit na bathala, Kometang nabà sa lupa, Magdalá ka ngayong awa Sa aking ipagwiwika. “Abá, marikit na Fénix, At buwang sakdal nang lamig, Sa aking tinangis-tangis Ang matá mo po’y ititig. “Hindi ko po maging sála Ang sa damit mo’y pagkuha; At ugali ng may sinta Kikíta nang daan bagá. “Alin naman kayâng búhay, Mahigit sa sanlibo man, Na sa gálit mo pong tangan Hindi alising paminsan? “Kayâ mahal na prinsesa, Kung may gálit ka pong dalá; Ako ay natatalaga Sa bála mong iparusa.” Sagot ng prinsesang mahal: “Kahit ako’y may gálit man, Ay sa iyong pagkalagay Ay nagdaláng kaawaan. “Aling bagsik ng hustisya Ang magbibigay parusa? Sa pakumbabâng may sála, Dapat ang miserikord’ya. “Kung ang apoy na mainit Nagniningas na masákit, Kapag sinubhan ng tubig Mamamatay siyáng pilit. “May gálit man ang loob ko Sa damit kong kinuha mo, Ay napawi nang totoo Dahil diyan sa anyo mo. “Ngunit ako’y tabì naman Sa iyo prinsipeng mahal, Alin bagáng kaharian Ang iyong pinanggalingan?” Sagot ni Don Jua’t badya: “O, bulaklak ng sampaga, Ang pinagmulan kong sadyá Ang reyno po ng Berbania. “Naparito at naglakbay Sa iyo pong kaharian, Bulâ ang aking sinakyan Sa gitna ng karagatan. “Kayâ mahal na prinsesa, Damit mo po’y abot kuha, At bakâ pa ipagdusa Ng búhay ko’t kaluluwa. “Kayâ kung wala ring daan Ang sinta kong pinaglakbay, Ibig ko pa ang mamatay Dini po sa aking lagay.” Isinagot ng prinsesa: “O, Don Juan de Berbania, ay ngayon mo makikíta Ang tunay ko ngang pagsinta. “Dini sa kamay kong kanan, Magtindig ka at tumangan, At ito ang tandang tunay Ng pagsinta kong matibay.” Nagtindig na si Don Juan, Kapagdaka’y hinawakan Yaong marangal na kamay, At umupông nag-agapay. Ang winika sa kaniya: “O, Don Juang aking sinta, Pakinggan at manainga Sa aking ipagbabadya. “Pagmalasin mo at tingnan Mga batong nalalagay, Siyáng nakabakod lámang Sa aming palasyo real. “Iyan nga’y táong lahat na, Sadya’y sa pangangasawa; Pawang enengkanto silá Ng haring poon kong ama. “Nariya’y mga prinsipe, Kabalyero’t mga konde, Pawang nangaduwahagi Sinta nilá’y di nangyari. “Silá ay naging talunan, Naraig sa karunungan Ng haring aking magulang, Naging bato ang katawan. “Naparito po’t naglakbay, Ay iyong pakatandaan, Itanim sa gunam-gunam, At huwag mong kalimutan “Na mamayang alas-singko, magigisíng na seguro Mahal na haring ama ko At makikíta ka dito. “Kung ikaw ay tatanungin, Pinagsadya mo’y kung alin; Ang iyo namang sabihin Mangangasawa ang hinggil. “At kung tawagin ka namang Manhik sa palasyo real, Huwag magtuloy, Don Juan, At ikaw ay mamamatay. “Ang iyong isagot lámang Sa haring aking magulang: Ako po ay pag-utusan Ng emperador na mahal. “Bála niyang ipagwika Aminin mo namang pawa; Hindi ikaw ang gagawa, At ako’y siyáng bahala. “Paalam ako, Don Juan, Kitá muna’y malilisan; At mamayang gabi naman Sakâ kitá babalikan.” Umalis na kapagdaka Yaon ngang tatlong prinsesa. Ay siyáng pagkagisíng na Ng haring kaniláng ama. Nang makíta si Don Juan Ng Haring Salermong mahal, Tinanong na kapagkuwan Kung ano ang sadya’t pakay. Sagot ni Don Jua’t tugon: “O, hari kong panginoon, Ikaw po ay bigyan ngayon Diyos ng magandang hápon.” Ang sagot ng haring mahal: “Salamat na walang hanggan, Sabihin mo’t iyong turan Ang sadya mo’t pinaglakbay.” Aní Don Juan at badya: “O, darakilang monarka, Ang sadya ko pong talaga Hinggil sa pangangasawa. “Kung bagá magiging dapat Ang Berbania kong siyudad, Masáma’t mapakilangkap Sa iyong koronang hawak.” Ang wika ng haring mahal, “Ikaw ay pumanhik naman, At kitá’y magsalitaan Dini sa palasyo real.” Ang sagot ni Don Juan, “Iyan po’y di pasasaan, Ang hintay ko’y pag-utusan Ng aking makakayanan.” Nang sa haring mapakinggan Ay tinawag kapagkuwan Yaong kr’yado n’yang hirang, Ito ang siyáng tinuran: “Ngayon di’y magmaralî ka, Isang salop na trigo’y muha. Aking susubukin bagá Nagsadyang mangangasawa.” Ay ano’y nang dumatíng na Ang trigong ipinakuha: “Don Juan sumunod ka Sa utos ko ngang lahat na. “At kung di mo masunod nga Ang aking ipagagawa, Walang pagsálang dakila, Ang búhay mo’y mawawala. “Itong trigo ay kunin mo, Pag-ingatan mong totoo; Sasabihin ko sa iyo Ang lahat ng gagawin mo. “Itong bundok na mataas Tibagin mo nang mapatag, At doon mo nga ikalat Itong trigong aking hawak. “Ngayon di’y iyong itanim, Gabing ito’y tumubò rin; Sa gabing ito’y gayundin, Iyo namang aanihin. “At sa gabing ito naman Ay gagawin mong tinapay, Sa lamesa ko’y magisnan Kakanin ko sa almusal.” Kinuha na ni Don Juan Yaong trigong ibinigay, Doon sa porterong bahay Binigyan ng tatahánan. Ang wika nang sekretaryo Sampong mga konsehero: “Ano bagá’t naparito Ang prinsipeng loko-loko. “At hindi na nanghinayang Sa hininga niya’t búhay; Na wala ngang sálang tunay Na di siyá mamamatay.” Ano’y nang magagabi na, Oras ay alas-seis na, Itong si Donya María Ay gulo ang alaala. Kaniyang pinaglalangan Hari at konsehong tanán; Pinatúlog na mahusay, Isa man ay walang malay. Siyá ngang pagpanaog na Ng marikit na prinsesa, At pinaroonan niya Si Don Juang kási’t sinta. Kapagdatíng ay nagkamay, At sakâ tinanong naman Na kung ano’ng kautusan Ng hari niyang magulang. Anáng prinsipe at badya: “Poon ko, Donya María, Ang utos ng iyong ama Ganito ay makinig ka. “Itong trigo’y ibinigay Sa aki’t itanim ko raw, At sa gabing ito naman Mamunga’t maging tinapay.” Sagot ni Donya María, “Don Juan, bayaan mo na, At hindi mahihiyâ ka Doon sa hari kong ama.” Saan patutungo naman Ang sa haring karunungan? Na mahika negra lámang Ang kaniyang tinatangnan. Ang sa kay Donya Maríang Hawak ay mahika blangka; Ang dunong ng haring ama Ay tinatálo nga niya. Ang wika niya at saysay, “Ikaw ay magpahingalay, At malaking iyong pagal Sa layò mong pinagmulan.” Ay ano’y nang lumalim na, Ang gabi ay tahimik na, Pinalabas ng prinsesa Ang dunong na ingat niya. Oras ding yao’y napatag Itong bundok na mataas; Isinabog niyang lahat Ang trigong kaniyang hawak. Ang isang kataká-takáng Lakas ng mahika blangka: Bagong isinasabog pa, Oras ding yao’y namunga. Nang oras ding yao’y agad Itong trigo ay ginapas; Maraming umaalagad, Oras ding yao’y nalugas. Ito’y sa-liksihang pawa, Purong Intsik ang gumawa; Pukpok magkabi-kabilâ, Ingay ay walang kamukha. Nang oras na alas-k’watro Isinuot na sa hurno, Sabihin bagá ang gulo Niyong karamihang táo. Niyon ngang alas-singko na, Ang tinapay ay luto na; Hinango kapagkaraka, Kay Donya Mariang kinuha. Nanhik sa palasyo real, Sa lamesa’y inilagay, Sa kuwarto’y nagtuluyan, At natúlog kapagkuwan. Ay ano’y nang mágisíng na Itong dakilang monarka Ay nagtuloy sa lamesa, Ang tinapay ay nakíta. Nang damputin ang tinapay Ay napasò pa ang kamay, At bagong hinango lámang Sa hurnong pinaglutuan. Nanggilalas na nga rito Ang hari at konsehero: “Marunong yatang totoo Itong bagong naparito?” “Kung kaniyang nagawa man Ang hiniling kong tinapay, Sa ibá kong kautusan Ay siyá nga’y mamamatay.” Ay ano’y nang matapos na, Si Don Jua’y tinawag niya. Naparoon kapagdaka, At siyá’y nakipagkíta. Ang wika ng haring mahal, “Pumanhik kang magtuluyan.” Isinagot niya naman, “Ako po ay pag-utusan.” Kapagkaraka’y kinuha Ang praskong iningat niya; Ang hari ay nanaog na, Ang prinsipe ay kasáma. “Don Juan ngayo’y tingnan mo Ang aking hawak na prasko, At ang nasisilid dito Labindalawang Negrito. “Ito’y aking pawawalan Sa tubig ng karagatan; Isilid mong ulî naman Sa praskong kinalalagyan. “Isa ma’y huwag magkulang Sa Negritong pawawalan; Huwag namang mapalita’t Kapalit ang iyong búhay.” Pinawalan na nga rito Labindalawang Negrito, At nagwika nang ganito Ang haring si Don Salermo: “Sa umagang mag-almusal, Sa lamesa kong kakanan, Makikítang walang kulang Negritos kong pinawalan.” Ang prasko’y ibinigay na Kay Don Juan ng monarka; Sa palasyo’y nanhik siyá, At tambing nang nagpahinga. Ay ano’y nang magabi na, Oras ng Ave María, Dumatíng na kapagdaka Ang marikit na prinsesa. Tinanong na si Don Juan Ni Donya Maríang hirang Na: “Kung ano’ng kautusan Ng haring aking magulang.” Sagot ni Don Jua’t badya: “O, poon ko’t aking sinta, Ganito’y pakinggan mo na Utos ng mahal mong ama. “Negrito niyang laruan Sa tubig ay pinawalan; Itong prasko ay iniwan, Isilid kong ulî naman. “At hustong labindalawa Ang mga Negritos niya; Pag nagkulang daw ng isa Búhay ko ang kahalaga.” Ang sagot ni Donya Maria: “O, Don Juang aking sinta, Kung yaon ang utos niya Huwag kang mag-alaala. “Gasino yaong pamilyar Ng haring aking magulang, Kapag aking tinawagan Ay lalapit siláng tanán. Ang dalawa’y nag-agapay, At silá’y nagpapanayam Hanggang sa madalîng-araw Ng kaniláng salitaan. Niyon ngang alas-k’watro na Ay nagwika ang prinsesa, “O, Don Juan, aking sinta, Ang ilaw ay dalhin mo na. “Ang prasko ngayo’y akin na, Sa dagat kitá’y tumugpa.” Yao na nga’t lumakad na Dalawang magkási’t sinta. Lumúsong siláng nagsabay At ang prasko’y iniumang; Sakâ niya tinawagan Ang Negritong kalahatan. “Bálang máhulí sa inyo Ng pagpasok nga sa prasko, Kahit nása tubig kayó Masisilab sa gálit ko.” Sa Negritong marinig na Boses ni Donya María, Ay nangag-unahan silá Ng pagpasok sa praskera. Ay sa gayong pagkakalat Negritos niyang tinawag; Sa tákot na dili hamak Nagsipasok siláng agád. Ang winika ng prinsesa, “Muwì ka na aking sinta. Ako’y siyáng bahala na Sa palasyo’y magdadalá.” Nagtuloy na si Don Juan Doon sa porterong bahay. Si Donya María naman Nanhik sa palasyo real. Inilagay sa lamesa Yaong prasko niyang dalá, At sa k’warto’y nagtuloy na, At natúlog na nga siyá. Ay ano’y nang mágisíng na Ang Haring Salermo bagá, Sa lamesa ay nakíta Ang prasko’y naroroon na. Kinuha na at tiningnan Ang kaniyang kalaruan. Hustong hindi nagkukulang Ang Negritong pinawalan. Hindi na kumibo siyá, Pinaram sa alaala. “Mayroon pa akong ibáng Iuutos sa kaniya.” Ano’y nang kinabukasan Ay tinawag si Don Juan; Naparoo’t di sumuway Sa Haring Salermong mahal. Ánitóng hari at badya, “Yamang pangako nang una, Na sa utos kong lahat na Don Juan ay susunod ka?” Anáng prinsipeng dakila, “Yao’y totoo kong wika. Utos mo po kung masira, Ibig ko pang mamatáy nga. Ang wika ng haring mahal: “Ganito’y iyong pakinggan, At nang iyong maalaman Itong aking kautusan. “Ang ibig ko ngayon naman, Yaong bundok na nariyan Ay dito sana malagay Sa tapat ng durungawan. “Búkas pagkaumaga nga, Kung manungaw akong bigla, Hanging sa bundok tatama Ay pumasok sa bintana. “Kayâ hayo na, Don Juan, Utos ko’y sundin mo lámang. Kung di mo magawa naman Kapalit ang iyong búhay.” Umalis na kapagdaka At sa bahay umuwi na. Nang pasado Ave Maria, Naparoon ang prinsesa. Ang winika sa kaniya, “O, Don Juang aking sinta, Ay ano ang utos bagá Sa iyo ng aking ama?” “Ang utos niya sa akin, O, sinta ko’t aking giliw, Ganito ay iyong dinggin At aking ipagtuturing: “Yaong bundok na nariyan Aking palakarin naman; At kaniya raw magisnan Sa tapat ng durungawan. “At ang hanging magahasang Doon sa bundok tatama, Kapag umihip na bigla Ay pumasok sa bintana.” Sagot ni Donya María, “Kung yaon ang utos niya, Huwag kang mag-alaala Ako’y siyáng bahala na.” Sa kaniláng salitaan Ay parang isang katawan; Nang magmamadalîng-araw Ang prinsesa ay nagsaysay: “Don Juan, matúlog ka na At bakâ napupúyat ka, Ako’y siyáng bahala na Doon sa hari kong ama.” Nang oras ding yaon naman Lumakad ang kabundukan; Doon niya pinatahán Sa bintanang durungawan. Nang ito ay mayari na Alas-k’watro ng umaga. Ang prinsesa’y pumanhik na, Bakâ mamalayan siyá. Ay ano’y nang mágisíng na Itong dakilang monarka, Bintana’y binuksan niya At nanungaw kapagdaka. Milagro manding dakila Ng Diyos na makalinga, Isang hanging magahasa Ang sa bundok ay tumama. Sa simbuyong kalakasan Bilis ng hanging amihan, Pumasok sa durungawan Ng Haring Salermong hirang. Nanggilalas na nga rito, ang loob niya’y nagulo, At hindi niya matálo Ang prinsipeng naparito. Ito’y bayaan ko muna ang sa haring alaala; At ang aking ipagbadya Nang magdadapithápon na. Tinawag na si Don Juan Doon sa porterong bahay, “Kitá ngayo’y uutusan Sundin mo’t huwag sumuway.” Sagot ng prinsipe naman, “Sabihin po’t iyong turan, At nang aking maalaman Ang iyo pong kautusan.” Ang wika ng hari’t turing: “O, Don Juan, iyong dinggin, Ngayo’y aking sasabihin Yaong lahat mong gagawin. “Ang bundok na iyong lagay Sa tapat ng durungawan, Ay doon ko magigisnan Sa gitna ng karagatan, “At maging isang kastilyo, Sa umaga’y makíta ko, At gayundin ang simboryo Ang bílog ay papareho. “Sa kastilyong yaon naman Ay kung mayari nang tunay, Ay pitó namang halayhay Ang kanyong iyong ilagay. “Mula sa palasyo real At kastilyong parorunan, Matuwid ang lalakaran Na kawili-wiling tingnan. “Doon sa kastilyo bagá, Sa paglakad tang dalawa Ay anim ang bateriya, Matayog ang sentinela. “At sa bateriya naman ay may kanyong malalagay, Sa umaga ay magisnang Pawang nangagpuputukan. “Narito at kunin mo na Itong maso at bareta, Sampong piko at kutsara Sa paggawa ay talaga.” Kinuha na ni Don Juan Ang lahat ng kasangkapan; At siyá’y nuwi na naman Doon sa porterong bahay. Ay ano’y nang magabi na, Oras alas-otso bagá, Siyá na ngang pagdatíng na Nitóng si Donya María. Tinawag na si Don Juan At sakâ tinanong naman Na: “Kung ano’ng kautusan Ng haring aking magulang.” Sinaysay rin namang tunay Ng prinsipeng si Don Juan Ang lahat ng kautusan Ng Haring Salermong hirang. At sampong pagbibigay pa Niyong maso at bareta, Mga piko at kutsara Sa paggawa ay talaga. Isinagót ng prinsesa: “Kasangkapa’y aanhin pa? Ako’y siyáng bahala na Sa lahat ng utos niya. “Matúlog ka na, Don Juan, At ikaw’y magpahingalay. Sa umaga’y magigisnan Ang kaniyang kahilingan.” Ay ano’y nang lumalim na, Ang gabi ay tahimik na, Sa mahikang salamangka Ang kastilyo’y ginawa na. Nang oras ding yao’y agad Ang kastilyo’y pinalakad, Doon sa gitna ng dagat Ang tayô’y sakdal nang taas. Pitóng andana ang hanay Nitóng kanyong nalalagay; Ang kalsadang lalakaran Tuloy sa palasyo real. At anim ang bateriya Na may kanyong para-para, At ang nakasentinela Ay koronel na lahat na. Nang ito’y mangyaring tunay, Kahit isa’y walang kulang, Ang prinsesa’y nalis naman Sa kuwarto’y nagtuluyan. Ay ano’y pagkaumaga, Ang hari ay nágisíng na, Ang putuka’y sabihin pa Sa kastilyo’t bateriya. Ang wika ng haring mahal, “Don Juan kitá’y magpasyal. At panonoorin lámang Sa kastilyong pagkalagay.” Yao na nga’t lumakad na At nagpasyal ang dalawa; Sinino na kapagdaka Ng naroong sentinela. Ang sagot bagá at saysay: “Ako,” aniya’y “si Don Juan.” Anáng dela g’ward’ya naman: “Emperador nating mahal.” Dito na ngani nagtaká Ang Haring Salermo bagá, At ang nakasentinela Koroneles na lahat na. Sa kaniláng pagpapasyal Magkabilâ ay putukan; Ang singsing ng haring mahal Nahulog sa karagatan. Hari’y nangusap pagdaka, “Don Juan, kitá’y muwì na, At iyong ipatahán na Ang kanyong nagsisisalba.” Itinaas ang espada Kay Don Juang hawak bagá; Ang putuka’y nagtahán na, Hindi na narinig nilá. Ang hari ay nagtuluyan Doon sa palasyo real; Ang prinsipeng si Don Juan Nuwi sa porterong bahay. Nang pahápong alas-singko Inutusan ang kriyado, “Si Don Jua’y tawagin mo At siyá’y hinihintay ko.” Naparoo’t di sumuway Itong prinsipeng timtiman. Anáng hari ay “Pakinggan Itong aking kautusan. “Ngayon sa gabing magdamag Pawa mong alising lahat; Kastilyo at bateriyas Huwag kong magisnan búkas. “At sa dati’y isolì mo Tapat ng durungawan ko; Sa umaga’y magisnan ko, Huwag na hindi sundin mo.” Ay ano’y nang matapos na Yaong utos sa kaniya, Si Don Juan ay nalis na Sa bahay nuwi pagdaka. Niyong magabi na naman, Nanaog na kapagkuwan Ang prinsesang matimtiman, Pinarunan si Don Juan. Tinanong na kapagdaka Na: “Kung ano’ng utos bagá?” Anáng prinsipe at badya, “Ganito ay makinig ka. “Ang kastilyong nalalagay Sampong bateriya naman, Búkas huwag nang magisnan Ng haring iyong magulang.” Ang winika ng prinsesa, “O, giliw ko’t aking sinta, Ikaw ngayo’y matúlog na. Ako’y siyáng bahala na.” Nang mahatinggabing tapat, Walang malay siláng lahat, Ay naging bundok na agad Yaong kastilyong mataas. At nasaulì sa lagay Ang kinuhang kabundukan, At ang bateriya naman Sa hari’y hindi nagisnan. Tinawag namang muli pa Itong prinsipeng masigla; Naparoon kapagdaka Sa hari’y humarap siyá. Kapagdatíng ni Don Juan Hari’y nangusap pagkuwan, “Di ko yata mabayaran Ang lahat mong kapagalan. “Sakâ ngayon ang isa pa Muling uutusan kitá.” Anáng prinsipe at badya Ay, “Iyo pong sabihin na.” “Sa kanitáng pagpapasyal Sa kastilyong karikitan, Ang singsing kong minamahal Nahulog sa karagatan. “At sa gabi namang ito Yaon lámang ay kunin mo; Sa umaga’y madukot ko Sa ilalim ng unan ko.” Isinagot ni Don Juan, “Kung yaon bagá po lámang, Kahit aking ikamatay Susundin kong malumanay.” Ay ano’y nang magabi na, Alas-n’webe ang oras na, Dumatíng na kapagdaka Itong si Donya María. Itinanong kay Don Juan Ang utos ng haring mahal. Sumagot nang mahinusay At ganito ang tinuran: “Ang utos bagá sa akin Ng haring ama mong giliw, Sa dagat ay aking kunin Ang d’yamante niyang singsing.” Anáng prinsesa’y ganito: “Tapangan mo ang loob mo, At itong utos sa iyo Ay panganib na totoo.” Isang batya ang kinuha Ng marikit na prinsesa, May sangkalan at hapak pa Sa dagat silá’y tumugpa. Sa batya’y lumulan agad Ang dalawang magsinliyag; Pagkapalaot sa dagat Ang prinsesa ay nangusap: “Huwag matákot, Don Juan, Tadtarin mo akong tunay, At huwag mátápon lámang Kapirasong aking lamán. “Huwag kang matúlog naman At ako’y iyong abangan. Kunin mo sa aking kamay Ang singsing kong ililitaw.” Tinadtad na ngani niya Itong si Donya María; Sa tubig inihulog na, Naging isang isda siyá. Sa kalaunang di hamak, Sa ilalim ay paghanap; Ay nakatúlog na agad Itong prinsipeng marilag. Nang ang singsing ay makuha Naging táo ang prinsesa; Daliri’y inilitaw na Si Don Juan ang kukuha. Sa kalaunang paglitaw Singsing sa daliri’y taglay. Sino ang kukuha naman? Natutúlog si Don Juan. Sa wala rin ngang kumuha Singsing sa daliri niya; Mulíng lumubóg pagdaka Itong si Donya María. Lumitaw na muling tambing Itong prinsesang butihin, At hinihintay na kunin Ang nása daliring singsing. At sa wala ring umabót Singsing niyang isinipot, Nasok sa kaniyang loob: Si Don Jua’y natutúlog. Lumubog na mulí bagá Ang marikit na prinsesa. Ikatlong paglitaw niya, Ang batya ay siningkil na. Muli namang inilitaw Ang daliri niyang mahal; Ito namang si Don Juan Pagtúlog ay kahimbingan. Sa hindi rin kunin ngani Singsing doon sa daliri, Ay inihulog na muli. Nag-ahon siyáng madalî. Nang sa prinsesang makíta Si Don Juan niyang sinta, Himbing na walang kapara Ay ginísing na nga niya. “Dili ang wika ko naman Ako ay iyong abangan? Hindi ako makalitaw, Ang singsing kung aking tangan. “Tingni itong ginawa mo, Ang oras na’y alas-k’watro. Bakâ mamalayan táyo Ng bunying haring ama ko. “Kung kaniyang maalaman Lahat nating kagagawan, Ako nga at sampong ikaw Kaniyang papupugutan. “Kundangan ang alang-alang Dalá n’yaring káibigán, Kitá ay pinabayaang Maging bato ang katawan. “Maralî nang iyong gawin, Muli mo akong tadtarin; Bakâ ang hari’y mágisíng Ay wala pa yaong singsing.” Sa pagmamadalî niya Ng pagtadtad sa prinsesa, Umilandang kapagdaka Dulo ng daliri bagá. Sa tubig nang ihulog na Naging isda ang prinsesa; Ang singsing ay nang makuha Naging táong muli siyá. Sa daliri’y inilagay, Isinipot na ang kamay; Kinuha na ni Don Juan, At ang prinsesa’y lumitaw. At umahon na nga siyá, At sa batya’y sumakay na; Dulong hintuturo niya Ang siyáng ipinakíta. “Tingnan mo ito, Don Juan, Ang aking daliri’y kulang. Ito’y tandaan mo bílang Na súkat pagkakilanlan.” Yao na’t umahon bagá Dalawang magkási’t sinta. Ang prinsesa’y nagtuloy na Sa real palasyong sadyá. Sa pagtúlog na mahusay Ng hari niyang magulang, Ipinailalim sa unan Ang singsing na minamahal. At sa k’warto’y nagtuloy na Itong si Donya María; At nagwalang kibo siyá, Parang hindi alaala. Ang hari nang mágisíng na, Dinukot ang unan niya; Ay nakuha kapagdaka Singsing niyang mahalaga. Nagulo ang gunam-gunam Ng Haring Salermong mahal, At hindi niya mápatay Ang prinsipeng si Don Juan. “Tíngnan dito pa sa isa Na ipag-uutos ko pa. Tanto manding walang sála Na siyá’y mapapatay na.” Tinawag na si Don Juan Doon sa porterong bahay; Siyá ay hindi sumuway Naparoon kapagkuwan. Anitóng hari at saysay: “Ngayon ay iyong pakinggan, At sa aking kautusan Sundin mo’t huwag maliban. “Ako’y may isang kabayo Ay mailap na totoo; Hindi pa sinasakyan ko; Sa umaga’y mansuhin mo. “Kunin sa kabalyerisa Doon natatalì siyá; Sampon ng preno at síya Naroon ding para-para. “Kayâ lakad na, Don Juan, At búkas ka na pariyan. At iyong mansuhin lámang Kabayo kong minamahal.” Umuwi na nga sa bahay Ang prinsipeng si Don Juan; Pinag-isíp niyang tunay Kabayong patuturuan. Ay ano’y nang magabi na, Higit sa Ave María, Ay dumatíng kapagdaka Itong butihing prinsesa. Itinanong kay Don Juan Na, “Kung ano’ng kautusan?” “Ganito’y iyong pakinggan, Sa iyo’y aking tuturan. “Ang utos niya’y ganito: Siyá raw ay may kabayo Ay mailáp na totoo, Búkas ay mamansuhin ko.” Sagot ng prinsesang mahal: “O, sinta ko’t aking búhay, Bakâ di mo naalaman Ang kabayong tuturuan? “Siyá rin nga at di ibá Sa kabayo ay papara; Sakâ ang renda at síya Ang kapatid kong dalawa; “At ako ang preno naman Ng kabayo mong sasakyan. Ikaw ay magpakatimbang At doon ka mamamatay. “Tuturuan kitáng tambing Ng paraan mong gagawin, At nang hindi ka patayin Ng kabayong mamansuhin. “Kung ikaw ay lumapit na Doon sa kabalyerisa, Matá noó’y parang bága, Nakatatákot makíta. “Kung aayaw magpasíya, Ang kabayo’y mag-aalma. Palò’t dagok na lahat na Ang gawin mo sa kaniya. “Ngunit ikaw ay mangilag Sa damba niya at sikad; Ang kuko ay matatalas, Ang lamán mo’y mawawalat. “At kung bagá mahinà na, Lumuluha na ang matá, Sakâ mo subuan siyá Ng preno’t sampon ng síya. “Ang bahala nama’y ako Sa bibig nitóng kabayo. Sapagkat ako ang preno; Ang renda’y alagaan mo. “Kapag iyong linubayan Ang renda na iyong tangan, Sa alapaap tatahán Ang kabayong sinasakyan. “At ikaw nga’y malalaglag At ang hangin ay malakas; Sa lupa ka malalagpak, Lamán mo’y mananambulat. “Huwag bayaang lumuwag Ang renda na iyong hawak; Palò’t takid ng esp’welas, Nang manghinà siyáng agad. “At kung bagá’t mahinà na, Ang laway tumutulo na, Iyong ibalik pagdaka Doon sa kabalyerisa.” Nang ito ay masabi na Ang lahat na bilin niya, Umalis na ang prinsesa; Si Don Jua’y iniwan na. Ano’y nang kinabukasang Naparoon si Don Juan, Ay dinatnan sa hagdanan Ang lahat ng kasangkapan. Nang sa kabayong makíta Prinsipe’y naroroon na, Nagningas na nga ang matá, Apoy ang siyáng kapara. At nang anyong ilalagay Yaong síya sa likuran, Ay nanghinà ang katawan Ng kabayong tuturuan. Di anong magagawa pa Nang siyá ay manlambót na? Inilagay na ang síya, Ang preno’y isinubò na. Dito na nga nagdaramba At ibig kagatin siyá; Palò’t dagok na lahat na Ang ginawa sa kaniya. Inákay na nga sa labas Nitóng prinsipeng marilag, At sa sakong isinakbat Ang matalas na esp’welas. Sa kabayo’y sumakay na, Anyong ilulukso bagá; hinigpitan na ang renda Ay bumiling-biling siyá. Palò’t takid ng esp’welas, Ang renda’y batak nang batak, At nang di nga mailipad Ang prinsipe sa itaas. Ano pa’t sa kahirapan, Pagdagok na walang tahán, Kaniyang iniilagan Ang preno’y huwag tamaan. Sa malaking tákot bagá Kabayong minanso niya, Nagluha na nga ang matá, Ang laway ay tumulo na. Nang makíta ni Don Juan Na di na makagulapay, Kaniyang sinunod naman Sa prinsesang kabilinan. Hinila na nga ang renda, Sa palasyo ay nuwi na; Matuwid ang lakad niya Tuloy sa kabalyerisa. Hinubdan na ni Don Juan Ng preno’t síyang maringal; Inilagay sa hagdanan, At umuwi na sa bahay. Ay ano’y nang magabi na, Naparoon ang prinsesa, At pinagsabihan niya Si Don Juang kási’t sinta: “Búkas ay walang pagsála Tantong ipatatawag ka. Magtuloy nang pumanhik ka Sa hari’y makipagkíta. “Siyá ay iyong daratnan Sa katre niyang hihigán; Malaki ang kapagalan, Masasakít ang katawan.” Nang ito ay masabi na Ay umalis ang prinsesa. Sa k’warto’y nagtuloy siyá At tangkang magpapahinga. Ano’y nang kinabukasan Ang kr’yado’y inutusan, “Tawagin mo si Don Juan Dito’y aking hinihintay.” Naparoon ang kriyado Sa bahay niyong portero, “Ako’y inutusan dito Ng haring si Don Salermo. “Ika’y inaanyayahan Doon sa palasyo real.” Sumáma’t hindi sumuway Sa kriyadong inutusan. Nang dumatíng sa palasyo Wika ng hari’y ganito, “Don Jua’y may damdam ako Masakít ang aking ulo. “Yamang iyo nang naganap Ang mga utos kong lahat, Mamilì ka ngayong kagyat Na sa aking tatlong anak.” Ang hari’y nagtindig naman At sumáma kay Don Juan, Ang tatlong k’wartong agapáy Siyá niláng linapitan. Yao’y parehong may bútas Nása tablang inilapat; Hindi mo natatalastas Kagandahan nilá’t kiyas. Yaong hintuturo lámang Ang siyáng ipinalitaw. Nása k’wartong katapusan Doon niya napagmasdan. Hínawakan kapagkuwan Yaong daliring marangal, At sakâ siyá nagsaysay: “Ito ang ibig kong tunay.” Hindi na nga binitiwan Sa daliri’y pagkatangan; Kapagdaka ay binuksan Kuwartong kinalalagyan. Di ano’ng magagawa pa Nitóng dakilang monarka? Ang mahal sa loob niya Ay ang siyá ngang nakuha. Nagsáma na kapagdaka Magkáibigáng dalawa. Nag-isíp, nag-alaala Itong dakilang monarka. Ang nasok sa loob niya Ay kaniyang ipadalá Sa kapatid niyang sinta Sa reyno ng Inglaterra. Kung kaniyang magustuhan Ang prinsipeng si Don Juan, Doon niya ipakasal At kaniyang alagaan. O kung dili kayâ naman At di niya magustuhan, Ang prinsipeng si Don Juan Ay kaniyang ipapatay. Ito’y lihim na di hamak Na ginawa niyang sulat; Ay natanto namang agad Niyong prinsesang marilag. “Kung yaon ang kalooban Ng haring aking magulang, Ako ang gagawa naman Isang mabuting paraan.” Inutusan kapagdaka Si Don Juan niyang sinta: “Doon sa kabalyerisa Isang kabayo’y kumuha. “At iyong bilangin lámang, Na manggáling sa pintuan Ay ang ikapitóng tunay Ang kunin mo at síyahán. “At dito’y umalis kitá, Sa Berbania ay muwi na; At táyo’y ipadadalá Sa reyno ng Inglaterra.” Si Don Jua’y nanaog na Napasakabalyerisa; Sa pagmamadalî niya, Ikawalo ang nakuha. Sinubuan na ngang tambing Ng preno’t síyang magalíng, Ay siyá namang pagdatíng Nitóng prinsesang butihin. Nang kaniya ngang makíta Kabayong sasakyan nilá, Nagdalá rin ng pangamba Ang marikit na prinsesa. At nangusap kay Don Juan: “Kitá’y panganib sa daan, Sa di pagsunod mong tunay Sa lahat kong kautusan. “Di ang bilin ko sa iyo Kunin mo ang ikapitó? Ay bakit ang ikawalo Ngayo’y siyáng kinuha mo?” Di ano’ng magagawa pa? Iya’y siyáng nariyan na. Sumakay na ang dalawa At umalis na nga silá. Nang silá ay mapaluwal Sa labas ng kaharian, Agad siláng namalayan Ng Haring Salermong mahal. Hinabol na nga’t sinundan Ang dalawang nagtaanan; Nang silá ay aabutan, Ang prinsesa ay nagsaysay: “Don Juan ay narito na, Ang habol ay malapit na, Panganib kitáng dalawa Sa hari na aking amá. “Tingnan mo ang kalakasan Ng kabayo mong iniwan; Kitá ngayo’y aabutan Dito sa gitna ng parang.” Ang ginawa ng prinsesa Niyong aabutin silá, Inilaglag kapagdaka Ang karayom niyang dalá. Ay naging tinik na bakal, Ang hari’y di makaraan; Hindi makasagi naman Ang kabayong sinasakyan. Sa malaking gálit bagá Sa nagtaanang dalawa, Sa kabayo’y lumunsád na At hinawanan na niya. Husto ngang dalawang araw Bago niya nahawanan; At tatlong legwas ang lagay Ng dalawang sinusundan. Hinabol na ngang muli pa, Ibig ding mapatay niya; Ibon ang siyáng kapara Tulin ng kabayo bagá. Nang malapit nang abutan, Ang prinsesa ay nagsaysay: “Don Juan, ito na naman Ang haring aking magulang.” Ang ginawa ng prinsesa Kinuha ang sabon niya; Sa lupa’y inihulog na, Naging isang bundok bagá. Hindi ngani makaraan Ang kabayong sinasakyan; Nababaón ang katawan Sa sabon na kabundukan. Naisip sa loob bagá Nitóng dakilang monarka, Hinila na nga ang renda At naglibid kapagdaka. Ang lagay apat na legwas Ng dalawang magsinliyag, Sa malaki niyang hirap Ang gálit ay dili hamak. Nása gayong kalayò na, Hindi na niya makíta; Hinabol din kapagdaka Ang nagtaanang dalawa. Nang malapit nang abutan, Prinsesa’y agad nagsaysay: “Nakíta mo na, Don Juan, Táyo ngayo’y aabutan. “Kung kulanging-palad kitá, Ito na ang ating hangga, Papataying walang sála Ng haring poon ko’t ama.” Ang ginawa ng prinsesa Niyong aabutan silá, Ang kohe niya’y kinuha Sa lupa’y inihulog na. Naging isang karagatang Malalim nama’t maluwang, Hindi na nga nakaraan Kabayo ng haring mahal. Di ano’ng magagawa pa? Di na makahabol siyá. Ginawa ng hari bagá Benendisyunan pagdaka: “Sa pangalan ng Maygawa Ng Diyos Haring dakila, Ito ngayong aking sumpa Tumalab sa iyong pawa. “Kung ika’y dumatíng diyan Sa reynong paroroonan, Tunay na ika’y iiwan Sa labas ng kaharian. “Ikaw nawa’y malimutan Ng prinsipeng si Don Juan, At ikaw ay pabayaan Sa ibá siyá pakasal.” Sa masamâng kapalaran, Itong hari’y nagkadamdam; Sa dalamhati at lumbay Ay siyáng ikinamatáy. Ikaapat naYugto IKAAPAT NA YUGTO Ito’y lisanin ko muna; Ang namatay ay anhin pa? At ang aking ipagbadya Si Don Jua’t ang prinsesa. Nang silá ay dumatíng na Doon sa labas ng villa, Ay nangusap kapagdaka Si Don Juang kási’t sinta: “Dito kitá ay iiwan, Ikaw huwag malulumbay; Sa iyo’y tantong mahalay Pumasok nang gayon lámang.” Isinagot ng prinsesa, “O, Don Juan, aking sinta, Ay di maliligalig pa Ang mahal mong haring ama.” Sagot ng prinsipe’t saysay, “Totoo sinta ko’t búhay. Sa iyo nama’y mahalay Di salubungin sa daan.” Kay Donya Maríang turing: “Sa winika mo sa akin, Ito’ng aking tagubilin Sa loob huwag limutin. “Kung ikaw ay dumatíng na Sa real palasyo bagá, Ay huwag palalapit ka Ni sa iyong reynang ina. “Sa kangino mang babae, Don Jua’y iyong pakinggi, Sa reyno’y huwag mangyari; Ako’y mawawalang puri. “Kapag ikaw nalapitan Ng babaeng sino pa man, Ako’y makakalimutan Sa villa’t labas ng bayan.” Sagot ni Don Jua’t badya, “Huwag kang mag-alaala, Ako’y walang ibáng sinta; Hindi malilimutan ka.” Lumakad na si Don Juan, Pumasok sa kaharian; At nagtuloy kapagkuwan Sa hari niyang magulang. Nang siyá ay dumatíng na Sa harap ng haring ama, Kaguluha’y sabihin pa Ng konseherong lahat na. Sa malaking kaingayan Sa loob ng kaharian, Ito’y agad napakinggan Ni Donya Leonorang mahal. Binuksan na niyang tambing Yaong silid niyang lihim; Lumapit na nga sa siping Ni Don Juang sinta’t giliw. Umupô na kapagkuwan Doon sa sinapupunan; Nawala sa gunam-gunam Prinsesa niyang iniwan. Ang wika ni Leonora: “O, darakilang monarka, Dinggin ng iyong alteza Ang aking munting kerelya. “Pagkat ngayo’y narito na Ang sa akin ay kumuha, Tapos na po ang panata Na hiningi ko nang una. “Ako’y dito pakakasal, Siyá kong unang katipan; Si Don Pedrong tampalasan Sa loob ko ay masukal. “Súkat na po haring mahal Ang aking munting tinuran, At di ko ibig masalang Sugat ng puso ko’t subyang.” Ang hari ay natigilan Ng sa prinsesang tinuran, At tíla mandin may bagay Ay hindi tapatin lámang. Napaayon kapagdaka Itong dakilang monarka, “Kahit kay Don Juan bagá Tunay ring manugang kitá. “Sa Linggo’y walang pagliban Ang sa inyo’y pagkakasal. Nguni at mayroong lamán Ang sabi mong binitiwan.” Isinagot ni Leonora, “Mayroon nga po,” aniya, At kung aking ipagbadya Malalagot ang hiningá. “Kung akin na pong makamtan Yaong matrimonyong mahal, Sakâ ko po isasaysay Ang lihim kong iningatan.” Ito’y lisanin ko muna Ang sugat ng puso niya; At ang aking ipagbadya Itong si Donya María. Nang maging tatlo nang araw Ang kaniyang paghihintay; Nang wala rin si Don Juan Balisá ang gunam-gunam. Ito’y malilihim bagá? Sa dunong na ingat niya Ay natanto kapagdaka Ng marikit na prinsesa Na sa Linggo’y ikakasal Ang prinsipeng si Don Juan. “Ako’y makikipagkangay Sa araw ng kapistahan.” Madalî’t salitâ bagá Ay hahabà ang istorya, Ang Linggo’y nang dumatíng na Gumayak na ang prinsesa. At sa singsing nganing mahal Na kaniyang iningatan Ay humingi kapagkuwan Karosa niyang sasakyan. Humingi rin naman siyá Ng damit emperadora; Sa araw na yaon bagá Ay lumitaw kapagdaka. Si Donya Maria’y nagbihis Niyong damit emperatris. Lalong nagningning ang dikit, Serapin mandin sa langit. Sa karosa ay lumulan Itong prinsesang timtiman. Ang katulad at kabagay Yaong luminaryong buwan. At ang nangagsisihila Kabayong labindalawa: Pareho rin ang itsura Kaaliw-aliw sa matá. Anim ang kutserong hirang Sa kabayo’y sumasakay; At sakâ anim din naman Ang librea sa likuran; Pareho rin ang bestido Ng librea at kutsero. Pumasok na nga sa reyno Ang emperatris na bago. Sa araw ring ito bagá Ikakasal ang dalawa: Ang prinsipe’t si Leonora At silá’y mag-aasawa. Nang makíta sa palasyo Ang karosang gintong puro, Anáng Haring Don Fernando, “Emperatris sa banta ko. “Ay ating itigil muna Pagkakasal sa dalawa; Bakâ manonood siyá Nitóng pagdedesposada.” Ang wika ng kalahatan, “Emperatris nga po iyan. Manonood ang dahilán Sa bago pong ikakasal.” Nang dumatíng sa harapan, Sinalubong sa hagdanan; Anáng hari’t mga mahal: “Emperatris na marangal.” Silá ay nagsiluklok na Sa mga uupang silya, Ay nangusap kapagdaka Itong si Donya María: “Ang sadya ko pong talaga Manood ng desposada; Ako yata’y náhulí na, At silá ay nakasal na.” Ang sagot ng haring mahal, “Emperatris na marangal, Natigil ang pagkakasal Sa iyo po ang dahilan.” Ang wika niya at saysay: “Haring makapangyarihan, Ako ang korderang leal Na naparitong naglakbay. “Di kayâ mangyari bagá Mahal na vuestra alteza, Isang laro’y ipakíta Dito sa nobyo at nobya?” Ang wika ng hari’t saysay, “O, emperatris na mahal, Ituloy ang kalaruan Sa harap ng kapisanan.” Nang ito ay marinig na Ng bunying emperadora, Kinuha na kapagdaka Ang d’yamanteng singsing niya. At humingi naman dito Ng isang malaking prasko Na may lamáng tubig ito: May Negrita at Negrito. At isang korong musiko Ang hiningi naman dito; At hindi makikíta mo Ang tumutugtog na táo. Ang isang kataká-taká Sa larong palabas niya, Ay may hawak na suplina Ang marikit na Negrita. Siyá ngang pagwiwika na: “Ang musiko’y tugtugín na.” At nagsayaw ang dalawa Na Negrito at Negrita. Sino’ng di matuwa naman Sa dalawang nagsasayaw? Sa tugtog ay nababagay Yaong kilos ng katawan. Magwiwika kapagdaka Itong si Donya María: “Itigil iyang musika’t Paglilibad ng dalawa.” At sakâ tatanong bagá Itong mahal na Negrita Kung hindi nakikilála Yaong si Donya María. Isasagot ng Negrito, “Hindi nakikilála ko, Iyang itinatanong mo Di ko masabi kung sino.” “Diyata Don Juan,” aniya, “Hindi mo nakikilála? Itong mahal na prinsesa Siyá mong kasáma-sáma? “Nang ikaw ay pag-utusan Ng hari niyang magulang Tibagin ang kabundukan, Ang trigo ay ibinigay. “Di niyon ding gabi bagá Itong trigo ay namunga; Ginawang tinapay niya, Sa palasyo ay dinalá. “Kung hindi naalaman mo Ginawang biyén sa iyo, Ang suplina sa kamay ko Madurog sa katawan mo.” Sakâ papaluin naman Ang Negritong kaagapay; Kung ano’t ang nasasaktan Ang prinsipeng si Don Juan. “Aruy ko!” ang wiwikain, “Sino’ng pumalò sa akin?” Kapagdaka’y lilingapin, Ay walang táong kasiping. Siyáng pagwiwika naman, “Ulitin ninyo ang sayaw.” Musiko’y magtutugtugan Nang makaaliw sa lumbay. Sakâ naman maglilibad Negrito’t Negritang hayag; Maraming táong di hamak Nangagsisipanggilalas. Wika ni Donya María, “Itigil iyang musika.” At sakâ tatanong bagá Sa Negrito ang Negrita. “Niyong ika’y pag-utusan Ng hari niyang magulang; Nang sa dagat ay pawalan Ang kaniyang kalaruan. “Labindalawang negrito Ang nasisilid sa prasko; Sabihin mo sa harap ko, Sino ang humúli nitó? “Yaon ngang Donya María Na iyong kasáma-sáma; Ang prasko ang hawak niya, At may ilaw ka pang dalá. “Di siyá rin ang naglagay Sa praskong kinasisidlan; Siyá ring nagdalá naman Doon sa palasyo real.” Isinagot naman dito, “Hindi nakikilála ko.” Papaluin na nga rito Ng Negrita ang Negrito. Kung ano at si Don Juan Ang siyá ngang nasasaktan. Marahas na karunungan Sa prinsesang tinatangnan. Nang kalahati nang oras Ang kaniláng paglilibad Ay muli namang nangusap Yaong prinsesang marilag. Ang wika’y “Itigil muna Ang pagtugtog ng musika.” Ang Negrita’y tumanong na Sa Negrito na kasáma: “Diyata’t di mo kilála Yaong si Donya María?” “Ay hindi,” ang sagot niya, “Kung sino’t kung alin siyá.” Anitóng Negrita naman: “Sasabihin ko’y pakinggan, At nang iyong maalaman Pagligtas sa iyong búhay. “Hiniling sa iyo naman Mataas na kabundukan, At doon nga magigisnan Sa tapat ng durungawan.” Ang winika ng Negrita: “Ganito’y tahakin ko na, At nang iyong makilála Yaong si Donya María. “Ang bundok mong inilagay Sa tapat ng durungawan, Ay doon naman magisnan Sa pusod ng karagatan, “At ginawa pang kastilyo Ng pag-ibig nga sa iyo; Sakâ ngayo’y linimot mo, At hindi mo asikaso. “Ang singsing ng haring mahal Nahulog sa karagatan; Di iyong tinadtad naman Si Donya Maríang hirang. “Ang kapirasong daliri Sa dagat natápon ngani, Naging tandang mapagwari Sa pagkilálang madalî. “At bukod sa rito naman Nang sa iyo’y paturuan Ang kabayong tampalasan, Na lalo mong kamatayan. “Di ginawan ka ng daan Niyong prinsesang marangal Ang haring ama’y pasaktan, Sa pagsinta ang dahilan. “Di nang makapanhik ka na Sa real palasyong sadyá, Kayóng dalawa’y nagsáma Sa sariling k’warto niya. “Ay naisip kapagdaka Ng haring kaniyang ama, Na kayó ay ipadalá Sa reyno ng Inglaterra. “Si Donya María naman Ang gumawa ng paraan; Kayóng dalawa’y nagtánan Sa reyno ng De los Cristal. “Niyong kayó’y aabutan Ng hari niyang magulang, Ay kaniyang hinadlangan Ng matinik ua kawayan. “Bago siyá nakaraan, Ang Haring Salermong mahal, Ay tatlong legwas ang lagay Niyong inyong kalayuan. “Hinabol kayóng dalawa; Nang anyong aabutan na, Ang sabóng kaniyang dalá Sa lupa’y inihulog na. “Tingnan mo ang karunungan Niyong prinsesang timtiman. Naging isang kabundukan Yaong sabóng binitawan. “Hindi na nga nakaraan Ang kabayong sinasakyan; Apat na legwas ang lagay Niyong inyong kalayuan. “Diyata’t sa lahat bagá Ng hirap niyang dinalá, Hindi mo pa nakilála Yaong si Donya María?” Papaluin kapagkuwan Ang Negritong kalibaran; Kung ano’y ang nasasaktan Ang prinsipeng si Don Juan. Wiwikain ng Negrita, “Diyata’t totoo bagá, Sa loob mo’y nawala na Yaong mahal na prinsesa?” Papaluing walang tahán Ang Negritong kaagapay, Buong katawa’y naglatay Ng prinsipeng si Don Juan. Ang wika ni Donya María, “Tugtugín yaong musika.” Nagsayaw na ulî bagá Ang Negrito at Negrita. Ay nang may isang oras na Paglalaro ng dalawa Ay nangusap ang prinsesa, “Ang musiko’y itahán na.” Ang tanong nitóng Negrita, “Don Juan, diyata bagá, Totoong di mo kilála Itong si Donya María?” Isinagot ng Negrito, “Hindi natatalastas ko” Anáng Negrita’y ganito: “Sasabihi’y pakinggan mo. “Di kayó’y nang aabutan Ng Haring Salermong mahal, Gumawa pa ng paraan Itong prinsesang timtiman. “Di ang kohe niyang dalá Sa lupa’y inihulog na; Naging dagat kapagdaka Hindi nakatawid siyá. “At nang kayó’y dumatíng na Ermopolisis na villa, Sa bahay niyong pastora Iniwan mo ang prinsesa. “Di ang bilin niyang tunay Kahit sinong babae man, Huwag palapit, Don Juan, At siyá’y malilimutan. “Kung di mo pa sinusúkat Dinaanan niyang hirap, Ngayon na ang pagkautas Ng búhay mong walang palad.” Sa oras ding ito bagá Ang musiko’y nawala na; Ang Negrito at Negrita Hindi na nilá nakíta. At ang prasko nga ang siyáng Bukod na nátirá lámang, Siyá ang kinalalagyan Niyong kay Don Juang búhay. Ang winika ng prinsesa: “Diyata, Don Juan,” aniya, “Hindi mo nakikilála Yaong si Donya María? “Yayamang gayundin lámang Ako’y walang kabuluhan, Pagsisi ng kasalanan At siyá mong kahangganan.” Siyá na ngang pagdampot na Sa prasko nitóng prinsesa, At babaságing talaga Sa malaking gálit niya. Dito na nga naramdaman Ng prinsipeng si Don Juan, At nakilála ngang tunay Si Donya Maríang mahal. Linapitan kapagdaka, At sakâ niyakap niya: “Ikaw nga ang aking sinta Na iniwan ko sa villa. “Ako ang may kasalanan Súkat mong paghinanaktan, Pagkat ako’y nilapitan Donya Leonorang hirang. “Ako’y parang ulol bagá Nása loob kong mag-isá; Kundi ngayon lámang sinta, Hindi ko naalaala. “Ikaw ang sinta kong tunay, Pinagsadyá kong linakbay Sa reyno ng De los Cristal, Ang pinuhunan ko’y búhay. “Patawad Donya María Sa aking pagkakasála, Katawan ko’t búhay ko pa Sa iyo’t hindi sa ibá.” At sakâ nagwika naman: “O, haring aking magulang, Dito ako ipakasal Sa emperatris na mahal.” Anáng Donya Leonora: “Mahal na vuestra alteza, Sandalîng pakinggan niya Ang aking munting kerelya. “Ngayon ko na po tuturan Ang lihim kong iningatan, At nang iyong maalaman Yaong hirap ni Don Juan. “Ako ay doon kinuha Sa bundok niyong Armenia; Kami ay magkakasáma Kapatid kong Donya Juana. “Tiwasay ang aking lagay Sa lupang kailaliman; Ang prinsipeng si Don Juan Ang siyáng kumuha lámang. “Bukod dito ang isa pa, O, darakilang monarka, Nang siyá’y pagliluhan na Kapatid niyang dalawa. “Nang kaniyang pagbalikan Ang singsing kong minamahal, Siyá’y agad tinalian Magkapatid na sukaban. “Nang mayroong sampung dipa Ang lubid na nahulog na, Ay tinagpas ng espada Ni Don Pedrong palamara. “Nang makíta ko ang lagay Ng prinsipeng si Don Juan, Ako ay tantong daramay Sa kinahulugang hukay. “Ako’y agap sinunggaban ni Don Pedrong tampalasan; Lobo kong nása sukbitan Siyá kong kinuha lámang. “Inihulog ko sa hukay At aking pinagbilinan, Kahit patay si Don Juan Ay iyong pagremedyuhan. “Ito nga po haring mahal Ang iyo lámang hatulan, Kung siyá’y dapat makasal Kay Donya Maríang hirang.” Ang wika nitóng monarka, “Ikaw ang unang nakuha.” Ang sagot ni Leonora, “Ako nga po’t dili ibá.” “Sa iyo ang siyáng bagay Si Don Juan ay pakasal, Sapagkat iyong binúhay Sa balóng kinahulugan.” Sa hatol bagáng nasambit Sino’ng makapag-aalis? Donya María’y nagtindig, Kapagdaka ay nagsulit. Ito ang winika niya: “O, darakilang monarka, Dinggin ngayon ng lahat na Ang aking munting kerelya.” Ang wika ng haring mahal, “Sabihin mo na at turan, At nang aking maalaman Ang iyong pahahatulan.” Ang wika ni Donya Maria: “Kung gayon po’y makinig ka, Kay Don Juan dahil bagá Ang aking ipinaghabla. “Naparoon at naglakbay Sa reyno ng De los Cristal; Kami ay nagkáibigán, Usapan nami’y matibay. “Gaano ang búhay niya Sa utos ng aking ama? Ako ang naghirap bagá Na sumunod sa kaniya. “Kung aking pinabayaan Ang prinsipeng si Don Juan, Hindi na daratíng naman; Doon siyá mamamatay.” Nagulo ang gunam-gunam Ng Haring Fernandong mahal, Kumuhang sangguni naman Sa arsobispong marangal. Ang sa arsobispong saysay, “Kung sino’ng unang katipan, Siyáng dapat pakasalan Ng prinsipeng si Don Juan.” Sagot ni Donya María, “O, ama ng kaluluwa, Ang sa táong puri bagá Di búhay ang kahalaga?” Anáng arsobispo naman, “Ngayo’y wala ka nang daan. Kung sino’ng unang katipan Siyáng dapat pakasalan.” Kay Donya María’y ito: “Kung wala ring daan ako…” Hinawakan na nga rito Yaong itiniráng prasko. Ibinuhos na marahan Ang tubig sa praskong mahal; Ano pa nga’t naglanguyan Ang táo sa kaharian. Ang tubig ay umapaw nga Hanggang palasyong bintana; Dito’y agad nangamutla Ang lahat ng táong madla. Ang winika ni Don Juan: “Súkat na sinta ko’t búhay; Aking ipaaaninaw Ang totoong katuwiran. “O, mahal na pontifice, Kay Jesús na kahalíli, Yaring aking munting sabi Ngayo’y sandalîng pakinggi. “Ang prinsesa Leonora Ay hindi ko tangka siyá; Sa balóng aming sinonda Doon ko lámang nakíta. “Búhay ko ang pinuhunan Sa serp’yenteng nakalaban, At kay Donya Juana naman Higante’y siyáng may tangan. “Kung kayâ pinagliluhan Mga kapatid kong hirang, Sa singsing niyang naiwan Na aking pinagbalikan. “Abót na prinsesang mahal Ang singsing mong nalimutan; At dito nagmulang tunay Tanáng aking kahirapan. “Sa búhay kong pinuhunan Nang sa inyo ko’y pag-agaw, Ako ay iyong binúhay Siyáng nakapalit naman.” At nagwika si Don Juan: “Dito ako pakakasal Sa prinsesang lubhang mahal Sa reyno ng De los Cristal.” Ang wika nitóng monarka, “Kay Don Pedro’y pakasal ka, At hindi naman sa ibá At tunay ring anak kitá. “Sapagkat wala kang daan Kay Don Juan ay makasal; Matigas ang karunungan Ni Donya Mariang timtiman.” Ang sagot ni Leonora, “O, darakilang monarka, Ikaw po ang bahala na; Gawin ang bálang maganda.” Nang marinig yaon bagá Ng haring kaniyang ama, Sumangguning muli siyá Sa arsobispo ngang sadyá. Ano pa nga’t nagkabagay Pinag-isang katuwiran; Tinawag niláng marahan Donya Leonorang mahal. Sa oras ding ito naman Sabay siláng ikinasal; Ang pista’y dalawang siyam Sa Berbaniang kaharian. Ay ano’y nang matapos na Ang kaniláng pagsasayá, Isasalin ang korona Kay Don Juang anak niya. Si Donya María’y nagwika, “O, monarkang darakila, Sumandalîng mag-unawa Sa aking ipagwiwika. “Ang korona’t setrong mahal Si Don Pedro ang salinan; Ako’y may korona naman Sa reyno ng De los Cristal.” Sa winikang ito bagá Niyong si Donya María, Ipinutong kapagdaka Kay Don Pedro ang korona. Ang sa marikit na reyna Butihing Donya Leonora, Ibinigay sa kaniya Ang mahal na diyadema. At silá’y umuwi naman Sa reyno ng De los Cristal; Gayong layòng linakaran, Isang oras na linakbay. Ang katulad at kapara Nitóng si Donya María, Lumabas sa isang g’yera At nanalong nagbiktorya. Ito’y aking pabayaan Biktorya niyang kinamtan; At aking ipagsasaysay Ang kaniláng paglalakbay. Nang silá’y dumatíng naman Sa reyno ng De los Cristal, Wala na nga at namatay Ama’t kapatid na hirang. Ang dinatnan sa palasyo Sekretaryo’t konsehero; Siyá ngang pagdatíng dito Ng emperador na bago. Yaong engkantong laon na Ay inalis kapagdaka Yaong batong bálot nilá, Nagsilitaw na lahat na. Ang lihim na iningatan Ng hari niláng magulang, Sa panahóng ito naman Ay kaniyang pinalitaw. Ang tigre’t leon sa parang, At táo sa kaharian; Silá’y nangagsipaluwal Sa balatkayóng katawan. Nang mangyaring malabas na, Ang táo ay marami na; Nagpahanda ng lamesa Itong si Donya María. Ang silya’y gayundin naman Ay husto ring walang kulang; Ang pagkaing bagay-bagay Sa lamesa’y nalalagay. At sa dulo ng lamesa Mayroong dalawang silya, Ito ang uupang sadyá Ng prinsipe at prinsesa. Sakâ naman kapagdaka Itong si Donya María, Nuha ng isang bandeha Inilagay ang korona. Kumuhang sintabì naman Sa harap ng mga mahal Na naroong napipisan, Konseheros niyang tanán. “Pagmalasi’t tingnan ninyo Ang emperador na bago, Siyáng nahalíli ito Doon sa haring ama ko.” Ipinutong kapagdaka Yaong setro at korona; At itong Donya María, Kaniya ang diyadema. Umagapay na nga siyá Ang bunying emperadora; At kumain ang lahat na Sa marikit na lamesa. Nang silá ay matapos na Ng pagkaing mahalaga, Nagsitindig na lahat na Para-parang nangag-“Viva!” “Viva!” ang inihihiyaw Ng buong sangkaharian; Mabúhay na walang-hanggan Ang emperador na mahal. Sabihin bagá ang gulo Doon sa loob ng reyno; Araw-gabi, ang musiko Walang tahán sa palasyo. Ay ano’y sa matapos na Siyam na araw na pista, At ang gulo’y payapa na Nitóng bagong nagkorona. Ang emperador na mahal At asawa niyang hirang, Nagpasunod nang mahusay Sa tanáng nasasakupan. At gayundin naman bagá Emperador at asawa, Mahusay ang pagsasáma Walang pagtatálo silá. Ano na nga’t nagkabagay Itong mag-asawang mahal; Mag-utos pa ay malubay Sa mga basalyong tanán. Kayâ nga’t ang naging hangga Nitóng bunying mag-asawa, Nang silá’y mangamatay na, Kinamtan ang santa glorya. Ito ay dapat tularan Ng mag-asawang sinuman: Ang loob na kababaan Kapatid ng kapalaran. Ito na ang siyáng hangga Koridong ipinagbadya; Kung sa letra ay sumála Kapupunan ay kayó na."
Indarapatra at Sulayman.fil,3,﻿"Matagal nang walang anak ang mag-asawang Sultan Nabi Bakamarat at Potri Malaylabangsa ng kaharian Komara Mantapoli. Minsan, humiling sila ng anak sa Bathala. Pinapanaog ng bathala sa lupa ang bayang si Indarapatra na noon ay nasa langit. Si Indarapatra ang sanggol na isinilang ni Potri. “Ako si Indarapatra,” sabi ng bata sa mag-asawa. Lumaking may angking galing si Inadarapatra. Nakalalakad siya sa ilalim ng dagat at napapaamo niya ang mabangis na hayop sa gubat. Nang mamatay si Sultan Nabi, si Inadarapatra ang hinirang na hari ng Komara Mantapoli. Hindi alam ni Potri na nagkaroon ng anak si Sultan Nari sa kanilang utusang babae. Sulayman ang pangalan ng batang ito. Matagal na inilihim ng utusan ang pangyayari, pero nang magkasakit siya nang malubha, ipinagtapat niya ang lahat kay Potri. Sa pagkamatay ng utusan, kikupkop ni Potri si Sulayman, at inaring parang tunay na anak. Di nagtagal, si Sulayman ay kinilalang prinsipe at pinakamahusay na mandirigma sa buong kaharian. Dati’y tahimik ang Komara Manatapoli. Pero nang sumulpot ang dambuhalang si Omaka-an, biglang nagulo ang buong kaharian. Malupit si Omaka-an. Bukod sa kumakain siya ng tao at hayop, naninira din siya ng mga pananim, May abting-anting si Omaka-an kaya hindi siya basta-basta mapatay ng mga nagtangkang lumaban sa kanya. Dahil dito, agad inutusan ni Indarapatra si Sulayman na pigilin ang pamiminsala ni Omaka-an “Ako ang bahala, kapatid kong hari,” sabi ng matapang na si Sulayman. “Kahit may engkanto si Omaka-an, tinitiyak ko sa iyo na hindi siya makaliligtas sa aking matalim na kampila.” Kasama ang ilang tauhan, umalis si Sulayman para tuparin ang utos ni Indarapatra. Nang lumipas ang maraming araw at hindi bumabalik si Sulayman sa kaharian, ipinasya ni Indarapatra na hanapin ang kapatid. Sumakay siya sa kabayong lumilipad. Pagbagtas niya sa isang gubat, sinasalubong siya ng mababangis na hayop. Pero nag iwasiwas niya nag kanyang kamay, naging maamo ang mga ito at tahimik na umalis. Pagdating ni Indarapatra sa dagat, iniwan niya ang kabayo at sumakay siya sa isang malaking binta. Dahil sa rumaragasang hangin at nag-aalimpuyong mga alon, tumaob ang sasakyan niya. Sumisid si Indarapatra sa dagat at naglakad na lamang sa ilalim nito. Tinangka siyang kainin ng malalaking pating, dikya, alimango at pugita. Biglang pinitik ni Indarapatra ang tubig. Sa lakas ng tunog nito’y nabingi ang mga sumasalakay. Ginabi sa bundok si Indarapatra. Sa matinding pagod, nakatulog siya agad. Pagkagising ay nanghuli siya ng baboy-damo. Habang iniihaw ito, napansin niya ang isang matandang nabitag sa talampas. “Salamat sa iyo, binata,” sabi ng matanda at bigla itong nagging engkantada. “Ako si Saling Talib,” pagpapakilala nito. “Dati akong alipin ni Omarka-an. Ibinitin niya ako sa talampas nang hindi ko sundin ang isa niyang utos.” “Saan ko matatagpuan si Omarka-an?” tanong ni Indarapatra sa engkantada. Itinuro ng engkantada ang isang kuweba sa likod ng kinaroroonan nilang bundok. “Pag nakaharap mo si Omaka-an,” sabi ng engkantada, “tiyakin mong di mahahati sa taga ang kanyang katawan.” Isang kumikislap na gintong balaraw ang ibinigay ng engkantada kay Indarapatra. “Mahiwaga ang balaraw na ito. Sa sandaling masugatan si Omaka-an, agad siyang mabubulag. Saka mo siya simulang tagain nang marahan.” Pinuntahan ni Indarapatra ang yungib ni Omaka-an. Madilim na madilim at malaking-malaki ang bunganga ng yungib, kaya maaaring magkasya ang limampung kalabaw. “Omaka-an!” umalingawngaw ang tinig ni Indarapatara. “Ngayon na ang katapusan mo! Lumabas ka riyan!” Biglang yumanig ang lupa dahil sa yabag bi Omaka-an. “Talagang masuwerte ako,” dumadagundong ang tinig ng malupit na dambuhala nang lumabas. “May makakain na naman akong tao!” Nang sunggaban ni Omka-an si Indarpatra, pilit na itinaas ng binata ang mahiwagang balaraw. Ubos-lakas niya itong itinarak sa kamay ni Omaka-an na malakas na napasigaw. Nang mabitiwan ni Omaka-an si Indarapatra, binunot ng binata ang kanyang kampilan at tinaga nang marahan ang bulag na dambuhala. Unti-unting naghina si Omaka-an hanggang sa tuluyang mabuwal. Di nagtagal ay namatay ito dahil naubusan ng dugo. Nang matiyak ni Indarapatra na patay na ang dambuhala, pinugot niya ang ulo nito. Nagbalik sa kaharian si Indarapatra na dala ang ulo ni Omaka-an. Ibinalita niya sa mga tao ang nangyari kay Sulayman. Dalawang linggong nakaluksa ang buong kaharian. Pero kasabay nito, nagdiwang sila dahil sa kabayanihan nina Indarapatra at Sulayman. Mula noon, nanatiling tahimik ang Komara Mantapoli."
Isang Harding Papel,3,﻿"AYAW DALAWIN NG ANTOK si Jenny. Kanina pa siya nakadungaw sa bintana. At habang nakatingala siya sa mga bituing tila maririkit na sampagita nang gabing iyon, parang paulit-ulit niyang naririnig ang tinig ni Lola Priming. “Bukas, dadalawin natin ang nanay mo.” Sa wakas, makikita na rin niya ang nanay niyang isang buwan na ring hindi umuuwi. Kinabukasan, agad na inihanda ni Lola Priming ang kanilang babaunin: piyambréra, maliit na termos ng tubig, ilang pirasong damit, libro, at magasin. Isinilid naman ni Jenny sa kaniyang bag ang mga drowing niya sa klase na may markang at anim na pirasong nutribun. “Ay, Makoy! 'Wag!” saway ni Jenny sa alagang tuta nang bigla nitong sagpangin ang laylayan ng kaniyang bell-bottoms. “Gusto mong sumama?” “O! Tama na 'yang harutan ni’yo! Lumakad na tayo at nang makauwi rin nang maaga,” sabad ni Lola Priming. “Mahirap gabihin sa kalsada. Baka abutan pa tayo ng curfew.” Habang lulan ng bus sa EDSA, panay ang lingon ni Jenny sa mga nadaraanan nila—malilinis na kalsada, mapuputing pader at basurahang pininturahan ng kalburo, mga Metro Aide na nagwawalis sa bangketa, at mga dambuhalang bilbord na may mukha nina Pangulong Ferdinand Marcos at Unang Ginang Imelda Marcos na nagsasabing: SA IKAUUNLAD NG BAYAN, DISIPLINA ANG KAILANGAN. Panahon ng Batas Militar at ayon kay Lola, ang kalinisan, kaayusan, katahimikan, at iba pang mga pagbabago sa paligid ay bahagi ng pinapangarap ni Marcos na ‘Bagong Lipunan.’ Di nagtagal, huminto ang bus sa tapat ng isang malaking tarangkahan na may karatulang Camp Crame. “ 'La, ba’t po tayo pupunta diyan? Andaming Metrocom!” mahigpit na napayakap si Jenny sa baywang ng lola niya. “Nandiyan sa loob ang nanay mo,” akbay ni Lola Priming sa apo. “Halika na. Pumila na tayo para sa checkpoint.” Lahat ng mga bumibisita sa kampo ay kailangang dumaan sa checkpoint. Sabi ng mga Metrocom, para daw ito sa kaligtasan ng lahat. At para masigurong walang makapagpapasok ng mga ‘bawal.’ Nakaismid si Lola Priming habang kinakapkapan siya sa bulsa. Siniyasat ding mabuti ang laman ng bag na dala-dala niya. Binusisi ang bawat pahina ng libro at magasin. At pati ang mga nutribun ay sinuri. Baka tinitingnan kung masarap ang palaman! naisip ni Jenny. Pinasakay ang mga ‘dalaw’ sa isang dyip na maghahatid sa kanila sa loob ng kampo. Pagkatapos ay dinala sila sa isang kuwarto upang maghintay. Maya-maya pa, isa-isang inilabas ang mga nakapiring na ‘binibisita’— kasama rito si Aling Chit. Maluha-luhang niyakap ni Lola Priming ang anak. “Chit, anak . . . kumain na tayo, nagdala ako ng paborito mong adobo!” “ 'Nay, may pasalubong po akong nutribun!” dagdag naman ni Jenny na mahigpit ding niyakap ng nanay niya. Habang kumakain, walang humpay ang kanilang kuwentuhan. At siyempre, hindi nakalimutan ni Jenny na ipagyabang ang mga drowing niya. “Bakit po kayo ipinakulong?” muntik nang mabulunan si Aling Chit sa tanong ng anak niya. “Paano, pag may rally, lahat ng pinapalabas naming mga dula sa kalye, laban kay Marcos. Hindi niya siguro nagustuhan!” pabirong sagot niya. “Ang sabihin mo, pakalat-kalat kasi sa kalsada 'yang nanay mo, kaya napasama sa mga ‘iwinalis’!” hagikgik ni Lola Priming. “E... kailan ka uuwi, 'Nay?” Biglang natahimik si Lola Priming. Hindi rin nakasagot agad si Aling Chit. “H-hindi ko pa alam, anak...” Napansin ni Jenny ang lungkot sa mga mata ng nanay niya. “Ay, siyanga pala...” sabay dukot sa bulsa ng isang munting bulaklak na gawa sa tiniklop-tiklop na diyaryo. “Wow! Bulaklak!” “Tuwing bibisitahin ni’yo ako ng lola mo, bibigyan kita ng isang bulaklak. Para lagi mo akong maaalala.” MULA NOON, matiyagang inaalala ni Jenny ang iba’t ibang masasayang pangyayari mula Lunes hanggang Biyernes upang pagsapit ng Sabado, pagbisita nilang muli sa kampo, marami siyang maikukuwento sa nanay niya, tulad ng: Lunes: Kung paano siya nabilaukan nang pilit niyang isinubo ang isang parihabang hiwa ng biko; Martes: Kung paano nagtawanan ang buong eskuwelahan nang masira ang plaka ng May bagong silang... may bago nang buhay... na sinasabayan nila tuwing flag ceremony; Miyerkoles: Kung paano siya nangilo nang ipalaman niya ang sorbetes sa nutribun; Huwebes: Kung paano hinabol ni Lola si Makoy nang ihian siya nito habang naglalaba siya; Biyernes: Kung paano niya sinipsip ang nektar ng pinitas niyang santan... at iba pang masasayang kuwento. Minsan, nang gumanap si Jenny bilang Ikatlong Kalachuchi sa kanilang dula sa eskuwelahan, halos nanguluntoy siya sa lungkot nang mapansin niyang siya lang pala ang walang nanay o tatay na nanood. Mabuti na lang at nandoon si Lola Priming, malakas nang pumalakpak ay pumapaswit pa! ISANG SABADO, pagkatapos ng oras ng pagbisita, pumayag ang mga Metrocom na matulog si Jenny sa loob mismo ng selda ng nanay niya. Lingid sa kanilang kaalaman, may ibang binabalak si Aling Chit. Nang bulatlatin nito ang isang piraso ng nutribun, may maliit na supot na plastik sa loob nito na may lamang maliit na gunting na de-tiklop! “Di ba, bawal 'yan dito, 'Nay?” tarantang sabi ni Jenny. Biniyak naman ng nanay niya ang isa pang nutribun; lumabas naman ang isa pang supot ng plastik na may lamang punggok na lapis na binalutan ng manipis na alambre. “Bawal din 'yan, di ba, 'Nay?” “Ssshhh! 'Wag kang maingay! Gagamitin natin 'to sa paggawa ng mga bulaklak,” patuloy ni Aling Chit habang inilalabas ang ilang rolyo ng crepe paper mula sa ilalim ng kama. “Ayan, nakagawa rin tayo ng iba pang klase ng mga bulaklak!” Naputol ang kasiyahan ng dalawa nang biglang mamatay ang ilaw sa loob ng selda. “Ay! Brownout!” sabi ni Jenny. “Hindi. Curfew na,” sagot ni Aling Chit. “Oras na para matulog.” Madilim ang buong paligid maliban sa kakarampot na liwanag na sumisilip mula sa makipot na bintana sa itaas ng selda. Agad namang nahimbing si Jenny, mahigpit ang yakap sa nanay niya. NANG SUMAPIT ANG TAG-ARAW, may nakaisip gumawa ng pampabula mula sa mga dinikdik na gumamela at tubig na may sabong panlaba. Para tuloy umuulan ng mga bula sa buong kampo! Masayang hinabol-habol ni Jenny ang mga bula, kasama ang ibang mga batang gaya niya na nakakulong din ang mga magulang. “Jenny, totoo ba’ng sinabi ng lola mo—sinuntok mo raw 'yung isang kaklase mo?” “O-opo . . . kasi tinutukso niya ako, e! Singaw raw ako—kasi walang tatay at ngayon, wala na ring nanay!” “Sana sinabi mo sa kaniya na sanggol ka pa lang nang mamatay ang tatay mo.” Hindi makasagot si Jenny. “At saka, wala ka bang nanay? Nandito naman ako, di ba? Kahit hindi tayo laging magkasama, ako pa rin ang nanay mo.” “S-sorry po, Nay...” “Hayaan mo, anak... magkakasama-sama rin tayong muli... balang araw.” NGUNIT LUMIPAS PA ang maraming buwan. Unti-unting napuno ng mga naipong bulaklak ang kuwarto ni Jenny. Mistulang isang hardin ang umusbong sa loob nito. Pitong taong gulang si Jenny. At gabi-gabi, habang nakatingala sa mga bituin, iisa lang ang tangi niyang hiling: “Sana, umuwi na ang nanay ko.” TAONG NANG MAGANAP ang mapayapang People Power Revolution sa EDSA. Panahon ito ng paglaya at pagbabago. Katorse na si Jenny. Makalipas ang pitong taon, umuwi na rin sa wakas ang nanay niya. At habang mahigpit ang yakapan ng mag-ina, napatingala si Aling Chit—namangha sa isang harding papel na tila bumati at yumakap din sa kaniya!"
Just Add Dirt,3,﻿"Nang magising si Miguel isang umaga at nakitang may tumutubong munggo sa kaniyang mga tainga, ni hindi man lamang nagulat ang kaniyang nanay. “Kasi hindi ka naligo kagabi, ayan tuloy,” sabi niya. Isa-isang binunot ni Nanay ang mga munting halaman. “Kailangang maligo ka na ngayon, kung hindi baka kung ano na ang tumubo sa mga tainga mo bukas.” “Opo, maliligo po ako, pero pagkatapos na po ng agahan,” sabi ni Miguel. Ngunit pagkatapos kumain, agad siyang lumabas para makipaglaro sa kaniyang mga kaibigan. Sa pananghalian, tinanong si Miguel ng kaniyang nanay kung naligo na siya. “Hindi pa po, pero maliligo po ako pagkatapos ng pananghalian,” sabi ni Miguel. Ngunit agad ulit siyang lumabas para maglaro pagkatapos niyang kumain. Nang gabing iyon sa hapunan, tinanong ulit siya ng nanay. Mahuhulaan mo ba ang sagot ni Miguel? “Hindi pa po ako nakaliligo,” sabi niya, “pero maliligo na po ako pagkatapos ng hapunan!” Dumating ang oras ng kaniyang pagtulog, ngunit hindi pa rin siya nakaligo. Dumeretso sa pagtulog si Miguel, kasama ang duming dumoble na mula kahapon. Nang magising si Miguel kinabukasan ng umaga at nakitang may tumutubong mga kamatis sa kaniyang tainga, ni hindi man lamang namangha ang kaniyang nanay. “Sabi ko na sa iyo iba na ang tutubo sa mga tainga mo ngayon e,” sabi niya. “Maliligo ka na ba talaga ngayon?” “Opo, pangako. Pakibunot po ang mga halaman,” hiling ni Miguel sa tinig na pagkabait-bait. “Pagkatapos na lang siguro ng agahan,” sabi ni Nanay. Ngunit pagkatapos nilang kumain, dumeretso si Nanay sa kusina para maghugas ng mga pinggan. Nang sumapit ang pananghalian, hindi pa rin naliligo si Miguel. Hindi pa rin binubunot ng nanay niya ang tumutubong kamatis sa kaniyang tainga. Samantala, nakakita naman si Miguel ng kung anong tumutubo sa likod ng kaniyang mga tuhod. Sitaw! Tumakbo siya sa kaniyang nanay at nagsabi, “Sige na po, pakibunot na po ang mga halaman.” “Pagkatapos na lang siguro ng pananghalian,” sabi ng kaniyang nanay. Ngunit pagkatapos nilang kumain, si Nanay ay naghugas ng pinagkainan. Naglaba siya. Nagpalit siya ng mga kobrekama. Nagpunas siya ng mga kasangkapan. Nang sumapit ang hapunan, hindi pa rin naliligo si Miguel. Ang tumutubong kamatis at sitaw ay naroon pa rin sa tainga at sa likod ng tuhod niya. Samantala, nakakita na naman si Miguel ng kung anong tumutubo sa likod ng kaniyang siko. Sibuyas! Tumakbo ulit siya sa kaniyang nanay at nagsabi, “Sige na po, pakibunot na po ang mga halaman, sige na po.” Matagal siyang tiningnan ng kaniyang nanay, ngumiti nang kakaibang ngiti, at sumagot, “Pagkatapos na lang siguro ng hapunan.” Di nagtagal at oras nang muli ng pagtulog, at hindi pa rin nakaliligo si Miguel. Hindi pa nabubunot ng kaniyang nanay ang mga lumalagong kamatis, sitaw, at sibuyas. Natulog si Miguel, kasama ang duming triple na mula noong isang araw. At habang nahihimbing siya, may kung anong nagsimulang tumubo sa gitna ng kaniyang mga daliri sa paa at sa kamay. Talong! May kung anong nagsimulang tumubo sa hati ng kaniyang buhok. Okra! At may kung anong nagsimulang umusbong sa kaniyang pusod. Maraming labanos! Naisip mo ba ang hitsura ni Miguel nang magising siya kinabukasan? Lungtiang-lungtian at maraming dahon na ang kaniyang buong katawan! Ngunit kahit pa kamangha-mangha nang talaga ang kaniyang hitsura, ni hindi man lang napakurap ang nanay ni Miguel. Sabi niya, “Susunod na diyan ang singkamas, at magsisimula na iyong tumubo sa ilong mo pagkatapos ng agahan.” Ay, talagang napasigaw si Miguel sa pag-iyak! Naalog-alog ang mga gulay na nakakapit sa kaniya, mula ulo hanggang paa. Iniyakan niya ang kaniyang nanay. “Pakitanggal na po ang mga halaman! Pakialis na po silang lahat!” Matagal na tumayo nang nakapamaywang si Nanay, umiiling-iling. At sa wakas, pinaikot niya ang kaniyang mga mata, huminga nang malalim, at nagsabi nang may pasensiya ng isang inang napakaraming ginagawa, “Mangangako ka bang maliligo ka ngayon, at tutuparin mo na ba ngayon ang pangako mo?” “Opo, pangako,” sabi ni Miguel. Maingat na maingat na binunot ni Nanay ang bawat okra, kamatis, sibuyas, labanos, sitaw, at talong. At nang natanggal na niya lahat ng mga ugat at dahon, hinalikan niya ang namumulang mukha ni Miguel at hinayaan siyang maligo. Matagal-tagal rin bago lumabas ng banyo si Miguel, malinis na malinis, maligaya sapagkat nagbalik na siya sa dati, at tiyempong-tiyempo sa pananghalian! Mahuhulaan mo ba kung ano ang nakahain? Isang malaking kaserola ng sinigang na punong-puno ng okra, kamatis, sibuyas, labanos, sitaw, at talong. Alam siyempre ng nanay ni Miguel na hindi dapat nagsasayang ng mga sariwa at masusustansiyang gulay."
Kung Linggo,3,﻿"Kung Linggo nag-iimbita din ako ng Tigre Kapag nagsawà sa mahihinhing giraffe at maaarteng sisne Bagaman kailangan kong isekreto ang imbitasyon At bakâ harangin ang kaniyang tren sa estasyon. Pagdating, mag-aalmusal kami ng keyk at sopdrinks Pagdating, mag-aalmusal kami ng keyk at sopdrinks Hábang nagpapraktis ng basketbol, karate’t arnis. May mababagsak, mababásag na kristal, plato, baso, bote . . . Pero para ano’t nag-imbita ako ng Tigre? Kukumbinsihin ko siyáng maghugas sa banyo Kahit alam kong isa sa kaniyang dakilang talino Ang magdrowing sa anumang bakanteng pader At gumunting ng pigurang tuwalya, kortina’t papel. Sa palagay ko, kung panauhin mo’y isang Tigre Hindi baleng ang bahay mo’y parang dinaanan ng tangke. Bubulabugin niya ang kampo ng kambing at kalabaw Gagasakin ang lungtiang kama ng malulusog na petsay. Pagtanghali, mahihiga kami sa bulaklak at kakain ng damo Bago sumigaw si Donya Prudencia na dalhin sa beterinaryo Kahit Linggo ang panauhin kong Tigre Para maineksiyunan laban sa anumang matandang peste."
Lola Puti,3,﻿"Mahina na ang mga mata ng aking lola. “Ganiyan pag may edad na,” ang sabi niya, “pumupurol talaga.” Kaya sari-sari ang ipinahahanap niya sa akin —aspile, lastiko, butones, tabletang aspirina. Pati pakaw ng hikaw na madalas mahulog sa sahig. Pero tuwing Linggo, pag bumibisita ako sa bahay ni Lola, puting buhok ang ipinahahanap niya. “Bunutan mo nga ako ng puting buhok, iho,” ang laging lambing niya. Si Lola talaga, nagpapabata. “Bibigyan kita ng P . sa kada hibla,” ang pahabol niyang buyo. Ilang puting buhok kaya ang dapat kong bunutin, ang tanong ko sa sarili, bago ko mabili ang gusto kong laruang eroplano? (Mahal daw 'yun sabi ni Nanay, P .) Sa talas ng aking mata, walang nakatatakas na puting buhok sa akin. Kahit na 'yung nagtatago sa makapal na bungkos ay nahuhuli ko. Ang bawat hibla ay may katumbas na barya. “O, ayan, may pambili ka na ng kendi, ha.” Inabutan ako ni Lola ng P .. P . ang kendi sa tindahan ni Tandang Tino. Ilang kendi kaya ang mabibili ko? Wag na lang kaya. Baka mabulok ang ngipin ko. Kaya pag-uwi ko sa bahay ay inaabot ko na lang kay Nanay ang mga barya na bigay ni Lola. Inilalagay ni Nanay ang lahat sa aking alkansiya. “Kung makabubunot ka ng puting buhok tuwing Linggo,” ang tanong ni Nanay sa akin, “magkano kaya ang maiipon mo sa buwan? O kaya sa taon?” Napakamot tuloy ako ng ulo. Dapat yata’y ibinili ko na lang 'yung kendi. Minsan, habang binubunutan ko ng puting buhok si Lola, ay napaisip ako: Ilang hibla ng buhok kaya mayroon si Lola? , kaya? Kung bibilangin ko ang , nang hibla sa bawat segundo, ilang araw ko kaya matatapos ang pagbibilang? “Aray, aray, iho!” ang biglang hiyaw ni Lola. Hayan tuloy, sa lalim ng pag-iisip ko, itim na buhok ang sabay-sabay na nabunot ko. “Ang haba-haba naman nito!” Ipinakita ko kay Lola ang puting buhok na nabunot ko. “Aba ano, mga sentimetro na siguro 'yan,” ang sabi niya, “pero siguradong hindi hihigit sa metro.” Lumipad na naman ang utak ko. Ano kaya kung ipunin ko ang lahat ng puting buhok na nabunot ko at pagbuhulin ang mga dulo? Makagagawa kaya ako ng tali para sa saranggola ko? Sabi ni Tatay, metro raw ang haba ng tali na kailangan para makalipad nang maayos ang saranggola. Ilang puting buhok kaya ang dapat na ipunin ko? “Aray, aray, iho!” Naku po, napahiyaw na naman si Lola. Sa tuwing pagbisita ko kay Lola ay napapansin kong dumarami ang kaniyang puting buhok. Dati-rati’y mangilan-ngilan lang ang aking nabubunot. Ngayo’y mabibilang ko na ang itim na buhok. “Naku, iho, tumanda na ang lola mo,” ang bulong niya. “Wag mo na akong bunutan ng puting buhok at baka ako makalbo.” Pag binunot ko ang lahat ng buhok ni Lola at pagbuhulin ang mga dulo, saan kaya aabot ang tali ng saranggola ko? Pagkauwi ko noong isang araw ay binuksan ko na ang alkansiya ko. Marami-rami na rin palang puting buhok ang nabunot ko. Marami-rami na rin ang naipon ko: na P .! Binilang ko sila nang tatlong ulit. Magkano kaya ang kabuuang halaga nito? “Ang dami naman niyan,” ang sabi ni Nanay. “Dalhin mo kay Tandang Tino at papalitan mo ng tiglilimang piso” Ilang P . kaya ang makukuha ko? Ang daming kendi siguro nito. “Halika, iho. Sasamahan kita sa Divisoria.” ang yakag sa akin ni Lola. “Bilhin na natin ang laruan mong eroplano.” Napatalon ako sa tuwa. Nagkalansingan tuloy ang mga tiglilimang pisong barya ko sa bulsa. Habang nakasakay kami sa dyip ay kinuwentuhan ako ni Lola. “Alam mo ba na ½ oras ang papunta sa Divisoria pero pabalik ay minuto lang?” Paano kaya nangyari 'yun? Ang galing talaga ni Lola. Siguro nakatatalino ang puting buhok. Busog na busog ang aking mga mata sa dami ng laruang aking nakita. Sari-sari ang bumabati sa bawat eskinita’t kanto. May nabasa akong malaking karatula: laruang eroplano: P laruang tren: P laruang kotse: P laruang motorsiklo: P saranggola: P Parang gusto kong iuwi ang lahat. Magkano kaya 'yun? Mgam agkanok ayak unga ngl aruangt ren, kotse, at motorsiklo na lang ang bibilhin ko? Magkano kaya kung tren, kotse, at saranggola ang bibilhin ko? Magkano kaya … “Magkano ba ang pera mo, iho?” ang biglang tanong ni Lola. Inabot ko sa kaniya ang tiglilimangpisong barya ko. Ibinaba niya ang laruang eroplano at saranggola mula sa estante. “O, iho, may laruan ka nang bago,” ang sabi niya, sabay kindat. Napangiti ako. Noong nalipat ng trabaho si Tatay, naging madalang na ang pagbisita ko sa bahay ni Lola. Isang beses na lang sa isang buwan. Minsan, hindi pa. Sa kada bisita ko sa kaniya’y hinahaplos ko ang kaniyang buhok na ngayo’y puro puti na. “Hala, bunutan mo nga ako ng itim na buhok, iho,” ang laging biro niya. Isang araw, pagdating ko mula sa eskuwela ay sinalubong ako ni Nanay. “Wala na ang lola mo,” ang balita niya. “Nagkasakit siya’t hindi na gumaling. Kasama na niya ngayon ang lolo mo sa langit.” Nalungkot ako. “Wag ka mag-alala,” ang sabi ni Tatay. “Babalik siya sa iyong alaala tuwing maiisip mo siya.” Tuwing gabi, bago matulog ay pinaglalaruan ko ang laruang eroplanong binili namin ni Lola. Binabalikan ko ang masasaya niyang mga kuwento. Sumisilip ako sa labas ng bintana at pinanonood ang mga bituin na kumikindat-kindat sa akin. At paminsan-minsa’y may mga bulalakaw. Parang mga puting buhok na nahuhulog mula sa langit."
Magnanakaw ng Apoy!.fil,3,﻿"Sinasabi na tatlong higante ang unang may-ari ng apoy. Nakatira sila sa kuweba sa ituktok ng bundok at ayaw nilang palapitin ang sinuman. Kaya nagtitiis sa ulan at lamig ang mga tao. Hindi nila alam magsindi o gumawa ng apoy. Ni hindi sila nagluluto ng kanilang pagkain. Mahigpit magbantay sa apoy ang tatlong higante. Hali-halili sila sa pagbabantay ng apoy. Laging may isang gising kahit sa gabi. Laging may naiiwan kapag kailangan silang umalis sa kuweba. Dumating ang isang matinding taglamig. Sumasagad sa laman kahit ang simoy ng hangin. May mga namatay na musmos at matanda. Kailangan ang apoy laban sa matinding lamig. Ngunit paano makukuha ang apoy ng mga higante? Nagpulong ang mga magiting na mandirigma. Mamamatay silang lahat dahil sa matinding lamig. Ngunit mamamatay din silang lahat kapag nilusob ang bundok ng tatlong higante. “Patutulong ako sa aking mga kaibigan,” pahayag ng binatilyong si Balitok. “At ano ang magagawa ng mga munti mong alaga?” Nagtawanan ang mga matipunong mandirigma. Kinausap ni Balitok si Alamid. “Tutulungan kita,” pangako ni Alamid. “Ngunit kailangan pa natin ang ibang katulong.” At kinausap nila si Palaka, si Malmag, si Punalada, at Binturong. Pinakinggan nilang mabuti ang plano ni Alamid. Nang malapit na sila sa kuweba ng mga higante, Kanya-kanyang tago ang mga kaibigan ni Balitok. Nagpatuloy pumasok si Alamid. “Nagiginaw ako,” pakiusap ni Alamid sa mga higante. “Puwede ba akong mahiga sa tabi ng inyong apo?” Pumayag naman kahit naghihinala ang mga higante. Saka umalingawngaw ang malakas na malakas na sigaw pandigma ni Balitok. Nagulat ang tatlong higante At dali-daling lumabas para magsiyasat. Dali-daling kinagat ni Alamid ang isang nagliliyab na patpat at sumibad ng takbo. Nakita siya ng isang higante. “Magnanakaw! Magnanakaw ng apoy!” At hinabol ng tatlo ang mabilis na si Alamid. Napagod na si Alamid nang lumitaw si Binturong. Inihagis niya kay Binturong ang patpat ng apoy. Umakyat si Binturong sa punongkahoy ngunit niyuyog ng mga higante ang puno. Malapit nang mahilo si Binturong nang maipukol ang patpat kay Malmag. Mabilis na nagpapalipat-lipat si Malmag sa mga duklay ng mga punongkahoy. Parang lumilipad si Malmag paglukso habang kagat-kagat ang patpat na may ningas. Nang mapagod, ipinasa ni Malmag ang patpat sa naghihintay na si Punalada. Nabigla si Punalada at nadikit ang ningas sa dibdib. Mula noon, pulang balahibo sa dibdib ang punalada. Nalaglag ang natitirang patpat ng ningas. Mabuti’t nasalo ito ng nakaabang na si Palaka. Ngunit malapit na ang humahabol na higante. Natapakan ng isang higante ang buntot ni Palaka. Nasabay ito sa ubos-lakas na lundag ni Palaka. Mula noon, wala nang buntot ang palaka. Sa kabilang pampang ng ilog, tuwang-tuwang inabot ni Balitok ang natitira’t munting baga ng apoy. Binalot niya ito ng mga tuyong dahon at mabilis na tumakbong pauwi. Dinagdagan pa ang mga tuyong dahon. Unti-unting nagningas ang mga tuyong dahon. Saka pinatungan ng mga tuyong patpat at sanga. Hindi nagtagal, may maapoy na siga ang mga tao. Nagdiwang sila sa paligid ng siga. May apoy na sila laban sa matinding lamig."
Mahabang-mahabang-mahaba,3,﻿"MahaBanG-MahaBanG-MahaBa ang pangalan ko: Gatpuno Ping emilio juanito santiago r. Lakanilaw. Kapag isinusulat ko na ito, talagang napapagod ako. Para akong tumatakbo sa paikot na daang bigla na lang mapuputol at liliko. Kaya siguro tuwing natatapos ako, nahihilo ako nang parang nabangga ang ulo ko sa pader. Lagi tuloy akong naiiwan sa klasrum kapag recess. sabi kasi ni teacher, di raw puwede mag-recess kapag di pa tapos isulat ang buong pangalan. Kapag naman natapos ko nang isulat ang buong pangalan ko, tapos na ring kumain ang mga kaklase ko. naglalaro na sila. ako, kumakain pa rin. Kahit pag uwian, huli akong lumabas ng klasrum. Buti na lang sinasamahan ako ni teacher. Bakit nga ba kay haba-haba ng pangalan ko? Mahabang Kulang na kulang ang haba ng isang linya ng papel para maisulat ang buong pangalan ko. Kahit nga umabot pa ako sa likod ng papel ko, hindi pa rin kasya. Minsan, sinubukan kong gawing maliit na maliit ang sulat ko para lang magkasya. Napagalitan naman ako ni teacher. Hindi na raw kasi niya mabasa. Di sana ako parang umaakyat sa mataas na flagpole ng aming paaralan. Di sana sumasakit at pinagpapawisan ang aking mga kamay. At di sana parang inilubog sa tubig ang aking papel. Sana may lapis na nagsusulat mag-isa. Ibubulong ko lang ang aking pangalan, tapos isusulat na ng madyik lapis. di sana sumasakit at pinagpapawisan ang aking mga kamay. at di sana parang inilubog sa tubig ang aking papel. “Teacher, puwede po bang 'yung isang pangalan ko na lang ang isulat ko?” tanong ko kay teacher. “aba! ‘Gatpuno Ping emilio juanito santiago r. Lakanilaw’ ang tunay mong pangalan kaya ito ang dapat mong isulat. ang ‘ej’ ay palayaw mo lamang,” sagot ni teacher. sana talaga may lapis na nagsusulat mag-isa. isang araw, may bagong laruang dala si james: pulang kotse! naku, ang ganda-ganda talaga ng kotse niya. Bagong-bago. regalo sa kaniya ng tatay niya. “ej, laro tayo ng kotse ko mam’yang recess, ha.” Yaya sa 'kin ni james. “oo ba!” sabi ko naman, habang binibilisan sagutin 'yung ipinagagawa sa 'min sa Math. eksaktong nag-ring ang bell pang-recess nang ipinasa ko ang papel ko. Maglalaro na kami ni james ng kotse! “ej, bakit palayaw mo lang ang isinulat mo rito sa papel mo?” sabi ni teacher nang makita ang papel ko. “Kailangang isulat mo ang buong pangalan mo.” Para akong tumatakbo sa paikot na daang bigla na lang mapuputol at liliko. Kinuha ko ang papel ko at sinimulan ang mahaba kong pangalan. nasa ‘emilio’ pa lang ako ay naririnig ko na ang tawanan nina james at ng iba kong kaklase. Pinaglalaruan na nila ang bago niyang kotse. Pagdating ko sa bahay, ipasusulat na naman ni nanay ang pangalan ko. di ko tuloy malasahang mabuti ang kaniyang inihandang meryenda, at di ko rin mapanood ang paborito kong kartun. “o sige nga, ej, isulat mo ang iyong buong pangalan nang walang kopyahan. tingnan ko nga kung kabisado mo na,” aya sa akin ni nanay. Pero aalalayan ni nanay ang aking kamay. Buti pa si ate, nagsusuklay na lang ng buhok ng manyika niya. “hayaan mo, ej, matututuhan mo ring isulat nang maayos at mabilis ang iyong pangalan. Basta lagi ka lang magsasanay,” ang sabi sa akin ni nanay. “'nay, bakit ba kasi ang haba-haba ng pangalan ko? Lagi tuloy akong huli mag-recess! Lagi rin akong huli kung uwian! 'Yung pangalan nina jayson, Paul, Christian, Michael, joan, Gladys, Bianca, at Lara isa lang. Kaya madaling tandaan at lalong madaling isulat! 'Yung iba naman, pangalan ng mga sikat na artista—sharon, robin, angel, at judy ann. Kung ‘ej’ na lang sana ang pangalan ko, mas maikli pa sa kanilang lahat. Kahit nakapikit pa ako kayang-kaya kong isulat.” Wala akong preno sa pagsasalita. “aba! alam mo bang espesyal ang pangalan mo? alam mo bang matagal naming pinag-isipan at pinagtalunan ng iyong tatay ang pangalan mo?” sabi ni nanay. “espesyal? Paano po naging espesyal ang pangalan ko?” tanong ko. “ang ‘emilio’ ay galing sa pangalan namin ng tatay mo. ‘emma’ ang pangalan ko at ‘julio’ naman ang iyong tatay, kaya naging ‘emilio’ ang pangalan mo. di ba’t maganda?” ang sagot sa akin ni nanay. “e, sa’n naman po galing ang ‘juanito’?” ang tanong ko uli kay nanay. “aba! Galing naman sa lolo mo ang ‘juanito.’ Paboritong anak ng iyong Lolo juan ang tatay mo. noong bata pa ang tatay mo, ‘juanito’ ang tawag sa kaniya— ibig sabihin, ‘maliit o batang juan,’” sagot ni nanay. “e, bakit po may ‘santiago’ pa sa aking pangalan?” “Galing naman ang ‘santiago’ sa aking tatay. Mahusay na kapitan ang aking tatay, kaya nga ipinangalan sa kaniya ang ating kalye. Kaya nakatira tayo ngayon sa Kalye Kapitan tiago.” “at s’yempre ang ‘r’ ay galing sa ‘ruiz.’ 'Wag mong kalilimutang isulat ito dahil ito ang apelyido ko noong dalaga ako,” sunod na sinabi ni nanay. napakunot ang aking noo. “e, sa’n naman po galing 'yung ‘Gatpuno’ at ‘Ping’?” napatawa si nanay. “alam mo bang ipinaglihi kita sa haluhalo? Pero tatlo lang ang gustong-gusto kong sahog noong ipinaglilihi kita.” “talaga po, 'nay?” “oo, gustong-gusto ko ang haluhalong maraming gatas, masarap na makapuno, malutong na pinipig, at minatamis na saging. nahulaan mo ba kung saan galing ang ‘Gatpuno’ at ‘Ping’ sa iyong pangalan?” “Galing sa ‘gatas’ at ‘makapuno’ ang ‘Gatpuno,’ at ang ‘Ping’ naman ay galing sa ‘pinipig’ at ‘saging.’ di ba’t masarap pakinggan? Pero noong unang panahon, kapag tinawag na ‘gat’ ang isang tao, ang ibig sabihin nito, ay isa siyang bayani.” “ang galing naman 'nay!” “di lamang pala pangalan nina nanay at tatay at ng aking dalawang lolo ang nasa aking mahabang-mahabangmahabang pangalan, kundi pati ang matamis na pagmamahalan nina nanay at tatay. natutuwa ako dahil may mahabangmahabang-mahaba palang kuwento sa likod ng aking mahabangmahabang-mahabang pangalan. ikaw? alam mo na rin ba ang kuwento ng iyong pangalan?”"
Maias Birthday Party,3,﻿"Kaarawan ko ngayon. Isa. Dalawa. Tatlo. Apat. Lima. Lahat ng daliri sa isa kong kamay. Limang taong gulang na ako. Malaki na ako. Yeheey! May salusalo ngayon, at darating ang mga kaibigan ko. Tsokoleyt keyk, ube ice cream, at ispagheting puno ng hotdog at keso. At lobo. Pula at kahel at dilaw at rosas at lungti. May handaan kami ng mga kaibigan ko dito sa bahay-ampunan, kung saan kami nakatira dati. Ang aming unang tahanan. Nakilala ko sina Papa at Mama dito sa bahay-ampunan limang taon na ang nakararaan. Ang sabi ni Mama, napakainit ng araw na iyon. Kahit hindi umuulan, may dalang malalaking payong ang lahat. Ang sabi ni Papa, nagmamadali siyang umuwi noong mainit na araw na iyon. Mayroon siyang magandang balita. “Mama, mayroon akong magandang balita,” ang sabi ni Papa. “Ano iyon?” tanong ni Mama. “May anak na tayo!” sigaw ni Papa na tumatalon pa sa tuwa. “May anak na tayo!” sigaw ni Mama. At napatalon na rin siya sa tuwa. Matagal na matagal nang gustong magkaanak nina Mama at Papa. Sabi ni Mama, tiningnan niya ako at nanlaki at namilog ang mga mata niya, na parang limang piso! “Ay Papa, kamukhang-kamukha mo si Maia!” tuwang-tuwang sabi ni Mama, sabay yakap kay Papa. “Mayroon siyang masasayang mata at magandang ilong, tulad mo.” “Mama, kamukhang-kamukha MO si Maia!” tuwang-tuwang sabi ni Papa, sabay halik kay Mama. “Mayroon siyang perpektong mumunting daliri para sa pagtugtog ng piano, tulad mo. At mga lábing may ngiting tulad ng sa ’yo.” Noong araw na iyon, iniuwi na ako nina Mama at Papa. Ang sabi ni Mama, hindi sila nakatulog nang gabing iyon at nang mga sumunod pang gabi. Napuyat silang dalawa dahil sa akin. Umiiyak ako kapag nagugutom, na madalas mangyari. Umiiyak ako kapag ako ay basa, na mabuti na lamang hindi madalas mangyari. Natuto silang bigyan ako ng gatas kapag nagugutom ako. Natuto silang palitan ang aking lampin kapag nababasa ako. Ang sabi ni Mama, araw-araw ay mayroon silang bagong natututuhan tungkol sa akin. Nalaman nilang gusto ko ang rock music. At mga bola. At makikinang na bagay. At ang kulay pula. Tinuturuan din nila ako araw-araw. Tinuruan nila akong bigkasin ang Mama. At Papa. At gatas. At taas. At baba. At aso. At ilaw. At ube ice cream, ang aking paborito. Mas mahirap iyon kaysa ibang salita. Ang nasasabi ko ay “bebee bice beem.” Ngunit alam na nila kung ano’ng ibig kong sabihin. Tinuruan ako ni Mama kung paano gumuhit gamit ang malaking krayolang pula. Nagdrowing ako ng mga baluktot at kulot na linya at marami pang iba. Tinuruan ako ni Mama kung paano humawak ng lapis at magsulat. Natutuhan kong isulat ang aking pangalan. M-A-I-A. “Balang araw, tuturuan kitang humabi ng mga kuwento,” sabi ni Mama. Tinuruan ako ni Papa kung paano umupo. Una, ilang segundo lang bago ako matumba. Pagkatapos ay ilang minuto, hanggang sa hindi na ako natutumba. Tinuruan niya akong gumapang. At tumayo. At lumakad. At tumakbo. At tumalon. At umakyat. Inakyat ko ang mga silya at mesa sa aming bahay. “Balang araw, tuturuan kitang umakyat ng bundok,” sabi ni Papa. Tinuruan ako nina Papa at Mama kung paano kumanta. “Tulog na, mahal ko, tulog na. Lagi akong nandito para sa iyo,” ang laging awit sa akin ni Mama kapag pinapatulog niya ako. Mula nang maliit na maliit pa ako, gabi-gabing inaawit ni Mama ang kantang iyon. Gustong-gusto ko iyon. At ngayon, dito sa bahay-ampunan, inaawitan niya akong muli. Hindi lamang si Mama, si Papa rin. At ang mga kaibigan ko mula noong beybi pa ako. “Maligayang bati. Maligayang bati. Sa mahal naming Maia, maligayang bati.” At hinipan ko ang mga kandila sa aking tsokoleyt keyk. Isa. Dalawa. Tatlo. Apat. Lima. Limang taon na ako. Malaki na ako! “Mag-wish ka na, Maia,” sabi ni Papa. “Ang wish ko po ay makapaglaro na kami,” sabi ko. “Matutupad!” sabi ni Mama. At tumalon kaming magkakaibigan sa tuwa, tumakbo sa paligid, at masayang naglaro. Yeheey!"
Manik Buangsi,3,﻿"Isang makisig na prinsipe sa langit si Manik Buangsi, ngunit lagi siyang malungkot at nag-iisa. Minsan, sumilip siya pababa sa lupa, sa siwang ng makapal na mga ulap, at nakita ang isang dalagang nakahimlay sa isang banig. Ay, napakagandang dalaga! Sa unang pagkakataon, nakaramdam ng ligaya si Manik Buangsi dahil dagli niyang nadama na umiibig siya sa tagalupa. Si Tuan Putli ang natutulog na binibini, ang bunso sa pitong magagandang anak ng isang sultan ng Samal. Walang nobyo ang dalaga bagaman napakaraming manliligaw— magigiting na mandirigma at mga binatang dugong bughaw. Ngunit, waring itinadhana na noong makita siya ni Manik Buangsi mula sa itaas ay nakita rin ni Tuan Putli ang binata sa panaginip at lihim siyang umibig sa prinsipe. Ilang saglit lamang at nahalinhan ng di-maiiwasang lungkot ang ligayang naramdaman ni Manik Buangsi. Alam niyang hindi siya maaaring mag-asawa ng tao’t tagalupa. Ngunit binalisa siya gabi’t araw ng kaniyang pag-ibig. Kaya isang araw, nagmakaawa siya sa Bathala na pabayaan siyang dumalaw sa lupa, at hindi naman tumutol ang Bathalang maunawain at mapagbigay. Habang bumababa si Manik Buangsi sa lupa, nakita niya ang isang matandang aliping nagdadala ng prutas sa silid ni Tuan Putli. Ginamit ni Manik Buangsi ang kapangyarihan at naging isa siya sa mga prutas. Nang gabing iyon, ang prutas na si Manik Buangsi ay naging isang kagila-gilalas at mabungang punongkahoy. Namangha si Tuan Putli nang makita ang punongkahoy sa loob ng kaniyang silid kinaumagahan. Dahil sa hinog at maningning na kulay, nabighani si Tuan Putli upang pitasin ang isang bunga ng kagila-gilalas na punongkahoy. Ngunit ni hindi niya kinagat ang bunga! Isang mahiwagang tinig sa loob ang nagpayo sa kaniya: “Hagkan mo’t himasin ang bunga at ipatong sa isang plato sa tabi ng iyong hinihigaang banig.” At tinupad ito ni Tuan Putli. Lumipas ang mga araw at nanatiling matamis at mabango ang bunga. Nagdulot ito ng di-matingkalang ligaya kay Tuan Putli. Lingid sa kaniya, kapag gabing nahihimbing siya, lumalabas mula sa bunga si Manik Buangsi, nahihiga sa tabi niya, at bumabalik sa loob ng bunga bago siya magising sa umaga. Isang di-akalaing umaga, di nagising si Manik Buangsi at nahuli siya ni Tuan Putli sa tabi nito. Sisigaw na sana ng saklolo ang dalaga ngunit nakilala niya ang larawan sa kaniyang panaginip. Nangibabaw ang pag-ibig sa kaniyang takot. Mahinhin niyang ginising si Manik Buangsi na sa kabila ng dakilang kapangyarihan ay walang nagawa kundi manghingi ng tawad sa kapangahasan. Hindi sumagot si Tuan Putli ngunit sa puso ng kaniyang puso ay nagpapasalamat siya dahil nagkatotoo ang kaniyang panaginip. Isang marangyang kasal ang ginanap para kina Manik Buangsi at Tuan Putli. Tuwang-tuwa ang matandang sultan dahil napili ng kaniyang bunso si Manik Buangsi. Maligaya ang buong sambayanang Samal at nagpapasalamat dahil napili ng prinsipeng tagalangit ang isang tao mula sa kanilang bayan. Lahat maliban sa anim na kapatid ni Tuan Putli ay nakipagdiwang sa marangyang kasal. Nainggit sila sa kapalaran ng kanilang bunsong kapatid at nagpasiyang wasakin ang buhay ng mag-asawa. Lagi nilang kinakausap si Tuan Putli upang siraan ang asawang prinsipeng tagalangit. Unti-unti, si Tuan Putli ay nagsimulang maghinala kay Manik Buangsi at labis na ikinalungkot ng binibini ang gayong pag-iisip. Natuto siyang subaybayan ang mga kilos ng asawa, pinupuna ang kahit munti nitong pagkakamali. Ang mabigat, nagsimula siyang isakdal ang mga bagay na hindi nagawa ng asawa at lihim itong ipinagdusa ni Manik Buangsi. Hindi pa nasiyahan, nag-isip ang anim na kapatid ni Tuan Putli ng isang mas malupit na balak laban kay Manik Buangsi. Pinilit nila ang isang magandang alipin na lapitan si Manik Buangsi at maghayag ng pag-ibig sa lalaki. Nang makita ni Tuan Putli ang asawa at ang alipin ay dagling naging poot ang kaniyang selos. Galit na galit na hinarap ni Tuan Putli ang asawa at hindi pinakinggan ang mga paliwanag nito. Sa wakas, naiinis na nawika ni Manik Buangsi, “Asawa ko, alam ng langit kung gaano kita kamahal. Ngunit alam din ng langit na hindi tayo itinadhana sa isa’t isa. Labis ko itong ikinalulumbay ngunit palagay ko’y higit kang liligaya kung iiwan kita.” Tumingala sa langit si Manik Buangsi, at bigla, isang malaki’t puting-puting kabayo ang lumitaw. May lumitaw ring pagkain at isang mahaba’t kumikinang na kris, na kakailanganin niya sa mahabang paglalakbay. Nagpaalam si Manik Buangsi habang sumasakay sa kabayo. “Hintay!” sigaw ni Tuan Putli. “Sasama ako sa iyo, mahal kong asawa.” “Mapanganib para sa isang taong tulad mo ang paglalakbay sa aking kaharian. Maaari kang mamatay,” paalala ni Manik Buangsi. Ngunit mahigpit na yumakap si Tuan Putli at nagwika, “Hindi na bale, asawa ko. Mamamatay din lamang ako kung wala ka.” At kaya pinayagan ni Manik Buangsi ang asawa na sumakay sa likod niya, at sa isang iglap ang malaki’t puting-puting kabayo’y tumakbo paimbulog sa mga ulap. Ngayon, tatahakin nila ang landas ng panganib na ibinabala ni Manik Buangsi sa asawa. Una ang nagliliyab na mga alon ng alikabok. Kailangang maliksing lumusot ang malaki’t puting-puting kabayo sa umaalimpuyong mga dila ng apoy. Sumunod ang makapal na gubat ng mga higanteng halaman na may mga dahong tila patalim na mas mahaba’t mas matalas kaysa espada’t kampilan. Ngunit binunot ni Manik Buangsi ang kris, at napakabilis para masundan ng mata ni Tuan Putli, tinagpas niya ang mga higanteng dahon kaliwa’t kanan, kaliwa’t kanan hanggang sumapit sila nang ligtas sa dulo ng landas. Sumapit sila sa wakas sa napakahabang tulay-bahaghari. Pinahinto sandali ni Manik Buangsi ang kabayo at muling nagpaalala kay Tuan Putli. “Ito ang panghuling pagsubok, asawa ko. Pagtawid natin sa tulay, pumikit ka nang mariin at kumapit sa akin nang mahigpit. Anuman ang mangyari at anuman ang marinig mo, huwag kang didilat at huwag kang lilingon.” Tumango si Tuan Putli at pumikit. Sa tulay, nakarinig si Tuan Putli ng maraming tinig— mga tinig na umaawit, nag-aanyaya, at nanunukso— ngunit tiniis ni Tuan Putli ang lahat at hindi dumilat. May mga tinig na namimighati, umiiyak, at nagngangalit, ngunit kumapit lamang si Tuan Putli at hindi lumingon. Biglang narinig ni Tuan Putli ang banayad at malamyos na tinig ng kaniyang namatay nang ina. Nalimot ni Tuan Putli ang babala ng asawa. At pagkatawag sa ina at paglingon upang hanapin ang pinanggalingan ng mahiwagang tinig, isang makapangyarihang lakas ang humatak sa kaniya pababa, pabulusok sa madilim na pusod ng tulay. Kahit isang prinsipeng tagalangit, walang magawa si Manik Buangsi. Nabigo si Tuan Putli sa panghuling pagsubok, at hindi sapat ang pag-ibig upang iligtas siya. Nalulumbay na ipinagpatuloy ni Manik Buangsi ang paglalakbay at isinumpang hindi na iibig pang muli."
Mga Isdang Espada.fil,3,﻿"Noong araw, maraming isdang-espada sa karagatan ng Singapore. Tinangay ng malalaking alon sa dalampasigan ang mga isdang ito, kaya natatakot maglakad sa tabing-dagat ang mga tao. natatakot silang baka manalakay ang mga isda. Habang nagtatagal, lalong dumarami ang mga isda. Minsan ay kumalat ang balita na sinalakay ng mga isdang-espada ang ilang mangingisda. Lalong natakot magpunta sa dagat ang mga tao. Dahil dito ay nabahala si Raha Iskandar, ang pinuno sa kaharian ng Singapore. “Ngayon lang ako nakabalita na may isdang sumasalakay sa tao. Dapat lipulin ang salot na ito!” Pagkasabi nito’y agad pinaghanda ng raha ang kanyang mga tauhan at nagpunta sila sa dagat na kinaroroonan ng mga isdang-espada. Gumawa ng mahabang hilera ang mga tauhan ng raha. Lumusong sila sa tubig na hanggang tuhod ang lalim at sabik nilang hinihintay ang pagsalpok sa dalampasigan ng malalaking alon. Maya-maya’y nagsimulang gumulong ang malalaking alon patungong dalampasigan. Nagulat ang mga kawal sa kanilang nakita: nangitim ang mga alon sa dami ng isdang-espada! “Humanda kayo!” sigaw ng kapitan ng mga kawal habang papalapit ang mga isdang tangay ng alon. Buong bangis na sinalakay ng mga isdang-espada ang mga tauhan ni Raha Iskandar. Nang muling tangayin ng malalaking alon palayo sa dalampasigan ang mga isda; mapulang-mapula ang tubig dahil sa dugo ng mga kawal na namatay at nasugatan. Agad pinaghanda ng raha ang ikalawang hilera ng mga kawal upang hintayin ang pagbabalik ng mga isdang-espada. Nang muling gumulong ang malalaking alon palapit sa dalampasigan, nag-uunahang sinalakay ng mga isda ang mga kawal. Sa pamamagitan ng mga espadang may lason, tinusok nang tinusok ng mga isda ang mga kawal. Gulat na gulat at hindi makapaniwala ang raha sa pagkatalo ng kanayang mga tauhan. Mula sa di-kalayuang burol. isang batang nanonood sa nangyayari. Nakangiti ang bata na tila natutuwa sa nagaganap na di-pantay na labanan, Napansin ito ni Raha Iskandar, kaya nilapitan niya ang bata at galit na tinanong: “Sabihin mo nga sa akin, bata ka, nakakatawa ba nag pangyayari?” “Opo,” sagot ng bata. “Kasi po, naiisip ko na kung gagamit lang ng puno ng saging, mapipigil sa pagsalakay ang mga isda. At walang mamamatay na kawal.” Nagulat ang raha sa naging sagot ng bata. “May katwiran ang batang ito,” naisip ni Raha Iskandar. Noon din ay inutusan niya ang mga kawal na maghanap at pumukol ng maraming puno ng saging. Pgkatapos ay ibinakod nila ang mga ito sa dagat at pinaghandaan ang pagdating ng mga isda. Hindi nagtagal at muling gumulong ang malalaking alon patungo sa dalampasigan. Nangitim ang alon sa dami ng tangay na isda. Tumatag naman sa pagkakatayo ang mga kawal sa likod ng nakahilerang puno ng saging. Pagsalakay ng mga isdang sakay ng alon, sa mga saging bumaon ang kanilang espada. Nang bumalik sa laot ang mga alon, naiwang nakatusok sa saging ang mga isda. Mabilis na kumilos ang mga kawal. Pagkakita sa nangyari, inulos nila nang inulos at tinaga nila nang tinaga ang mga isda na di makaalis sa mga puno na kinabaungan ng kanilang espadang may lason. Paulit-ulit na ginamit ng mga kawal ang ganitong paraan hanggang sa tuluyang malipol ang mga isdang-espada sa dagat. Mula noon, nawala ang kinatatakutang mga isda sa karagatan. ng Singapore. Naging malaya sa pangingisda, sa paliligo at pamamasyal sa dagat ang mga mamamayan. At ang lahat ay dahil sa payo ng bata sa burol na hindi na rin nagpakita mula noon."
Misteryo!.fil,3,﻿"“May masamang mangyayari ngayon,” bulong sa akin ni Lola Ising. “Masama ang kutob ko. Masamang-masama!” Hindi ko alam kung bakit noong mga nakaraang araw ay iba ang ikinikilos ni Lola Ising. Parang hindi siya mapakali. Lakad dito, lakad doon. Lagi siyang natatakot. Siguro, naninibago pa lamang siya dahil ang sabi ni Papa, nagpunta na si Lolo sa langit “Magdasal tayo, Anak,” yaya sa kain ni Lola. Palagi na lamang ganito ang gawain ni Lola. Nagdarasal siya kapag takot na takot. Kapag ginulat ko naman siya napapasigaw siya ng “Diyos ko po!” kapag bumabagyo at may kulog at kidlat, napapahiway siya ng “Ina ng awa!” At tuwing nakikita niyang punong-puno ng mantsa ang aking damit, napapaantada siya. “Mahabaging langit!” muling sumigaw si Lola nang nakita niya ang pagkarami-raming bulaklak sa gitna ng aming mesa. Takot na takot si Lola Ising sa mga bulaklak na iyon. Ewan ko kung bakit. Agad-agad niy akong niyakap at kinarga. “Magpakabait ka,” payo niya sa akin. Kagabi rin, halos hindi mabitaw-bitawan ni Lola ang kaniyang rosaryo. Palibhasa’y malalim na ang gabi ay naglilinis pa sina Ate at Kuya. Halos pagpawisan si Lola nang nakita niya na kumakaluskos ang palaspas sa aming bintana. Nanginig ang Lola nang dumukwang si Mama mula sa aming masukal na tarangkahan. Umalimbukay ang alikabok. “Si Lola naman!” kantiyaw ni Ate. “Itulog n’yo na lang po ‘yan,’ dugtong ni kuya na pasipol-sipol pa. Kung bakit laging malungkot ang Lola ay hindi ko alam. Marahil abala lagi sina Mama at Papa sa trabaho. Gayundin sina Ate at Kuya sa pag-aarala. Kaya madalas naming tinititigan ni Lola ang album ng mga larawan ni Papa noong siya’y bata pa. Tawa kami nang tawa ni Lola Ising sa isang larawan ni Papa na umiiyak habang gimugupitan ng buhok! “Matalino at bibo siyang bata tulad mo,” malungkot na sabi ni Lola. “Ako ang nagturo sa kaniyang bumasa at magkuwenta. Pero ngayon, hindi na niya ako mahal. Hindi na niya ako mahal!” Gabi-gabi, nakagawian na ni Lola na ako’y kuwentuhan. Tuwang-tuwa ako kapag naibibida niya ang mga aswang, multo, kapre, tikbalang, tiyanak, at manananggal. Pati buhay nila noong panahon ng Hapon ay naikukuwento niya sa akin. Pero sa tuwing nagpapakuwento ako tungkol kay Lolo Hilario na isang beterano, agad-agad siyang nalulungkot. Ewan ko kung bakit. “Nay, huwag na ninyong kuwentuhan si Butchok ng kababalaghan at baka lagnatin ang bata,” hiling minsan ni Papa. Kani-kanina lamang, may lumilipad-lipad na paruparong itim sa aming sala. Sunod-sunod na palatak ng butiki ang aming narinig. Duamapo ito sa blusa ni Lola! Naku, napakalakas ng sigaw niya. Rapos, biglang lmukso ang itim na pusa mula sa kusina. Lalo pang natakot si Lola! Marahil ito ang dahilan kung bakit minsan ay inis na inis na sina Mama at Papa kay Lola. Magugulatin siya. Laging natatakot,. At laging nag-iisip ng masama. Hindi naman talaga ako naiinis kay Lola. Natutuwa pa nga ako kapag kasama ko siya. Tinuturuan niya ako ng “Ako’y ibigin mo, lalaking matapang…” at ilan pang lumang tugtugin. Tinutulungan niya din ako sa aking homework. Pero ngayon, hindi na ako makatiis sa kakulitan ni Lola “Hindi na nila ako mahal. Nakalimutan na nila ako, hindi na nila ako mahal.” Nakaririndi na si Lola kaya agad kong binuksan ang radyo. Hindi ko inaasahang katatakutan pala ang programa! “Salbaheng bata ‘to,” nasambit ni Lola sa akin habang pabiro niya akong piningot. “Halika’t kumain na tayo.” Pagkalabas na pagkalabas namin ng silid ay pareho kaming nagtaka ni Lola. Madilim na madilim ang paligid. Biglang humangin nang malakas. Ang lamig-lamig! Amoy na amoy ang dama de noche mula sa bakanteng lote sa kanto. Para tuloy nagtayuan ang mga buhok ko! Naku, kabilugan pa ng buwan! “Brown-out siguro!” sabi ko kay Lola. “Hindi, Anak Masama na talaga ang kutob ko. Kanina pa!” May halong pangamba ang sinabing iyon ni Lola Ising. Kumapit ako nang mariin sa braso niya. Pinilit naming hanapin ang flashlight at kandila nang bigla akong may naramdaman “Ano ‘yon Anak?” mahina niyang tanong. “May kumakalabit sa akin!” “Saan? Hoy sino ka? Magpakita ka!” matapang na sigaw ni Lola na parang sundalo noong panahon ng Hapon. “Ayyyy Ipis! Ayyyy Ipis! Ayyyy! Ayyyyyyy!!!” Halos sumakit ang tiyan namin ni Lola sa kakatawa kasi akala namin ay kung ano na. Lumakad pa kami papuntang kusina. Lakad, lakad, lakad. Pero teka, may naririnig kaming mga impit na halkhak. Mga halakhak kaya ito ng bruha tuwing lumilipad kasama ng kaniyang tambo? Tapos, may narinig kaming kumakaluskos, “KI_KITS!” Ito kaya ang mga kaluluwang ligaw at gutom n gumagala sa kusina namin ngayon? “Naririnig mo ba ang naririnig ko, Butchok?” tanong ni Lola. “May tao yata, Lola!” Nanlaki ang maliliit kong mata. “Ito na nga ba ang sinasabi ko!” babala ni Lola sa sarili. Kapwa kami natigilan ni Lola. Mayroon kayang multo? Totoo kaya ang ligaw na kaluluwang nakikikain sa mga nilutong ulam ni Mama? Naakit kaya ang tiayanak dahil malinis ang bahay? Kinuha kaya ng kapre ang mga bulaklak sa mesa upang ialay sa unang binibining makikita ngayong hantinggbi? “May naamoy ka ba?” tanong sa akin ni Lola? “A-amoy kandila po. Amoy kandila, Lola! “Naku! Sinasabi ko na nga ba! Masama na talaga ang kutob ko!” Takot na takot na wika ni Lola. Ilang saglit pa, halos tumayo ang aming balahibo at buhok nang pumalaot nang pumalaot ang kakaibang tinig sa kusina: “Ha..Ha..Ha..Ha Hi Hi Hi HI!!!” “Panginoon ko! Diyos ko! Mahabaging langit! Ina ng Awa!” malakas na sigaw ni Lola. Pero biglang nagliwanag ang paligid. Kagulat- gulat ang nakita naimn. Punong-puno ang mesa ng pagkain! May ispagheti, dyelatin, morokon, at fruit salad. Isa-isang lumabas sina Mama at Papa na dla ang cake na may maraming nakasinding kandila. Hawak naman ni Ate ang malaking regalo. Tangan naman ni Kuya ang mga bulaklak. At sabay sabay silang kumanta: “Ha.. Ha.. Ha.. Happy birthday to you Happy birthday Happy birthday Happy Birthday Lola!” Hanggang ngayon, misteryo pa rin sa akin kung bakit sa mismong kaarawan ni Lola ay napaluha’t napaiyak siya."
Operation Táka inside pages,3,LUNES Disyembre : nu Bumuntot sa amin ni Miyo ang malamig na hangin ng Pasko. Sabay kaming nanginig nang paakyat na ng hagdan. Dapat pala dinala ko ang jaket ko, sabi ko. Oo nga, Andro. Dapat ako din, nanginig pa si Miyo. Di na nga ako naligo, e. DI. KA. NALIGO? Binilisan ko ang pag-akyat, palayo kay Miyo. Oo, sagot niya. Ang lamig kaya. Pero naghilamos, nag- toothbrush, ipinakita niya ang kaniyang mga ngipin, at binas ko naman ang buhok ko, hinimas-himas niya ang kaniyang buhok. Miyo, puwede namang lagyan ng mainit na tubig ang panligo! Nagpainit nga ako kay Tatay, e.  silipin ang mga hulmahan ng kabayo at kalabaw. Uy, ang ganda! sigaw niya. Gawin na natin! Iniunat niya ang kaniyang kamay para gawin namin ang aming secret handshake. silipin ang mga hulmahan ng kabayo at kalabaw. Uy, ang ganda! sigaw niya. Gawin na natin! Iniunat niya ang kaniyang kamay para gawin namin ang aming secret handshake. Pero nilalamig ka pa rin ngayon, ngisi ni Miyo. Hindi a, pero nanginig ako. Oo na nga. Dapat talaga dinala ko ang jaket ko. Nanginig ulit ako. Mas naalala ko kasing dalhin ang kabayo at kalabaw. Gagawa kasi kami ng tka o papier-mch. Lumapit si Miyo sa akin at binuksan ang stroller bag ko para Teka, sabi ko, nagpaalam ka na ba kay Titser Andrea na gagamitin natin ang klasrum mamaya para dito? Ay, oo, lumaki ang mga mata ni Miyo. Pero bukas pa raw puwede! Ay, Miyo! Dapat bukas ko pa pala dinala ito. Bakit ngayon mo lang sinabi? Sorry, nakalimutan ko, inakbayan ako ni Miyo. Na-excite lang kasi ako sa bunutan mamaya. Ngumiti siya. Sana makuha ko yong gusto kong regalo. Bunutan! Oo nga, ako rin, napangiti ako sabay tulala sa kawalan. Lumalapit ako kay Kristine na may dalang regalo, napakalaking regalo. Nang maibigay ko na ang regalo, yayakapin niya ako. Yayakapin ko rin siya at  Hinila ako ni Miyo. Uy, Andro. Halika na. Male-late na tayo sa flag ceremony! Bumuntot ako kay Miyo na malaki ang ngiti. : nu Sumisipol-sipol si Titser Andrea nang pumasok sa klasrum. Mayroon siyang dalang dalawang kahon. Malamig na umaga, Grade -Mapanuri, bati niya habang inaayos ang kaniyang jaket. Labing-anim na araw na lang, Pasko na! Pinalitan niya ng ang countdown sa tabi ng pisara. Naghiyawan kami kahit nanginginig. Bakit po kayo may dalang kahon? tanong ni Kristine na ngumingiti-ngiti. Ang cute talaga ni Kristine. Ramdam ko na talaga ang Pasko. Para sa exchange gift natin sa Pamaskong Salusalo, sagot ni Titser Andrea. Pamaskong Salusalo ang tawag namin sa Christmas Party namin sa paaralan. Kinalampag namin ang aming mga upuan. Bubunot kayo ng monito at monita, pero may gagawin tayong kakaiba ngayon. Mag-iisip kayo ng codename na bawal ipagkalat.   At siyempre para magkaidea kayo sa puwedeng iregalo, gagawa tayo ng wish-list! paliwanag ni Titser Andrea. Malalaki ang ngiti namin nang binigyan kami ni Titser Andrea ng dalawang pirasong papel. Sa isa, isusulat daw namin ang codename lang. Sa isa naman ang codename at dalawang gusto naming matanggap na regalo. O, may limang minuto kayo para mag-isip, paalala ni Titser Andrea. At bawal sabihin sa iba ang mga isusulat ninyo. Opo, sabay naming sagot. Mabilis ko lang naisulat ang mga gusto kong regalo. Pero ang hirap mag-isip ng magandang codename. Pilandok? Alexandra? May kumalabit sa akin. May ipinasa palang papel para sa akin. Binuksan ko. Ano ang codename mo? - Miyo. Sumagot ako: Bawal kayang sabihin. Mabilis siyang sumagot: Ay, oo nga pala.  Tinutukan ko si Miyo. Alam ko na! napasigaw ako. Isinulat ko kaagad ang codename koStegodon. Mabuti at alam mo na, Andro, sabi ni Titser Andrea. Nandiyan na kasi ang susunod ninyong titser. Nasa labas na nga si Titser Nette. Agad kong inihulog sa mga kahon ang codename ko at ang para sa wish-list. AtDahilWalaNaTayongOrasParaMagbunutan, huminga siya sandali, MamayangHaponNaTayoMagbubunutan, at kumaripas na umalis si Titser Andrea. : nu Andro, tumabi sa akin si Miyo habang inuubos ko ang pandesal na mayroong halong malunggay. Tatanungin mo na naman ang codename ko, sabi ko. Hindi, a. Bawal kayang sabihin, di ba? Mag-iingat na ako. Ayoko na kayang magkaroon ng kasalanan. Bakit naman? kumunot ang noo ko. Sa ibang araw, puwede na?  Hindi, Andro, kumuha ng isang pandesal si Miyo, nagpapakabait kasi ako para maregaluhan ni Santa Klaws. Humalakhak ako. E, hindi naman totoo si Santa Claus, e. Totoo kaya siya, ismid ni Miyo. Bakit? May nakuha ka na bang regalo mula sa kaniya? Nag-isip si Miyo. Wala. Wala, kasi lagi akong may kasalanan pag Pasko. Pinandilatan ako ni Miyo. O, inabutan ko siya ng pandesal. Bawal kang magalit sa akin. Magkakaroon ka ng kasalanan. : nt Idinidikit ni Jenny ang isang poster sa bulletin board sa dulo ng hagdan nang madaanan namin siya pabalik ng klasrum.  Uy, ano yan, Jenny? tanong ni Miyo. Wala naman, sagot ni Jenny. Isa lang naman sa magagandang proyekto ko bilang Katuwang na Supremo ng Katipunan. E, ano pa bang project mo? tanong pa ni Miyo. Ang dami ko kayang naiisip: Lakaran para sa Kagandahan, Zumba Kontra Droga, Book Drive for Drivers. At ito, itinuro niya ang poster. Ay, napasigaw ako. Yan yong sinabi ni Titser Andrea nong nakaraang linggo. Oo, ito nga, putol ni Jenny. Ako ang nagsabi sa kaniya, Andro, para naman hindi lang ako ang tumulong. Give chance to others. Di ba, its better to give than to receive? Tinitigan ako ng singkit niyang mga mata, na pinasingkit pa dahil sa mahigpit na pagkakatali ng buhok niya. Ay, oo, sagot ni Miyo. Magbibigay nga kami ng isang tka ng kala  Sabagay, baka mapagod ka, Andro, at hindi kayanin ng puso mo. Bagay na yang tka ng kalabasa sa iyo. At Sabagay, baka mapagod ka, Andro, at hindi kayanin ng puso mo. Bagay na yang tka ng kalabasa sa iyo. At Isa lang? putol ni Jenny. Hindi. Dalawa. Tig-isa. sagot ni Miyo. Ako, sandamakmak. Baka ano pa ang masabi nila sa akin. Tumalikod na si Jenny para umalis pero lumingon siya ulit. tuluyan na siyang umalis. Kalabaw, pahabol ni Miyo pero malayo na si Jenny. Di ba, kalabaw at kabayo, Andro? Oo, mahina kong sagot. Nag- isip ako habang tinititigan ang poster. Inakbayan ko si Miyo, Tama si Jenny. Hindi kasya ang dalawang tka para sa mga nabagyo. Dapat dagdagan natin kahit papaano. E, isang daan? Isang libo, susi kandado? Teka, teka! Kailan ba ibibigay? Lumapit pa kami sa poster. Sa ika ng Disyembre, sa Pamaskong Salusalo, pagkatapos ng paglulunsad ng Mark Transfiguracion Type II Building. Kung may mga tanong, mag-email lang sa jennypretty@gmail.com. Ilang araw na lang yon?  Nagbilang si Miyo gamit ang kaniyang mga daliri. Marami! Ay, Miyo. , , , , , , . Walo lang. sabi ko. Kung sa at tayo magkukulay, anim na araw lang meron tayo. Nag-isip si Miyo. Baka puwede dalawa o tatlo sa Sabado at Linggo. Wala naman akong praktis sa futbol sa Sabado, e. Pero bat di kasama ang ? Wala naman tayong pasok niyan, a. Ay, hindi na puwede sa . Maghahanda na tayo ng isusuot at dadalhin natin para sa Pamaskong Salusalo. Ay, oo nga pala. Naalala ko tuloy na kailangan ko na palang bumili ng mga regalo! Regalo? tiningnan ko si Miyo. Oo, mga regalo para sa Pasko. Para kanino? Mas lumapit pa ako sa kaniya. Kay . . . a, marami! Hinila na niya ako. Time na! : nh Naghiyawan kami nang pumasok si Titser Andrea sa klasrum.  Handa na ba kayo sa bunutan? tanong niya nang pasigaw. Malakas na opo ang isinagot namin. Pero bago tayo magbunutan, pag-uusapan muna natin ang ibibigay ninyong maliliit na regalo para sa monito-monita. Naghiyawan pa kami at maya-maya ay nagsimula na kaming magmungkahi at magbotohan kung kailan magbibigay ng maliliit na regalo, ano ang mga uri nito, at magkano. Nagmungkahi rin si Titser Andrea na sana ay luma o gagawin ang mga ireregalo at na gumamit ng mga gamt nang papel para sa pambalot. Heto na ang napagkasunduan naming uri ng mga ireregalo: Disyembre , Miyerkoles: nahahawakan ng isang kamay Disyembre Biyernes: nakakabigla sa unang kita Disyembre , Lunes: naitatago sa ilalim ng unan Presyo ng regalo para sa Pamaskong Salusalo: PHP. pataas Napagdesisyunan din namin na daraan muna kami sa faculty room sa umaga para ibigay ang regalo kay Titser Andrea. Daraan ulit kami bago umuwi para kunin ang iniregalo sa amin. At ipinaalala ulit na bawal magsabihan ng mga codename, nabunot, at mga ireregalo.  Huminga nang malalim si Titser Andrea bago sabihing, O, magbunutan na taaaayo! Abot-tainga ang mga ngiti namin nang isa-isa na kaming nilapitan ni Titser Andrea. Pumikit ako nang ako na ang bubunot. Inisip ko ang pangalan ng gusto kong mabunot. Tapos kinuha ko yong nasa pinakailalim. At dahan-dahan kong binuksan ang nakarolyong papel nang patagoJuno. At muntik ko nang makalimutan, sabi ni Titser Andrea. Bukas, pag-usapan natin kung paano tayo maaari pang makatulong sa mga nasalanta ng bagyo, ha. Kaya mag-isip na kayo. Opo, ang sagot namin na malalaki ang mga ngiti at nagsimulang magbulong-bulungan tungkol sa monito-monita. : ng Naghahalo ng gawgaw sa malamig na tubig si Miyo sa kusina namin sa bahay. Kasama namin si Tatay. Bakit ba ninyo naisipang gumawa ng mga tka? tanong ni Tatay na nagpapainit naman ng tubig sa kaldero.  Kasi, Tay, ibibigay po namin sa mga nabagyo sa Visayas, sagot ko. Opo, sang-ayon ni Miyo, at mag-iisip pa nga po kami ng iba pang puwedeng gawin. Naisip ko pong magpa-videoke o mag- online campaign o magpadala ng #LabanLang t-shirt o Basta, putol na ni Tatay, kahit na anumang gawin ninyo ay kailangang hindi lang puro salita at gimik lang, ha? Siyempre po, Tay, sagot ko. Ang hirap naman nito, Andro, sabi naman ni Miyo habang inikot-ikot ang sandok sa bandehado. Ganito ba talaga ang step sa paggawa ng pandikit? Mahirap talaga, Miyo. Dapat walang umbok-umbok yan. sabi ni Tatay. At oo, yan talaga ang hakbang, dagdag ko habang hinihintay na kumulo ang pinaiinit na tubig. Tingnan mo ang papel ng mga hakbang. Itinuro ko ang papel na mayroong drowing ko tungkol sa paggawa ng pandikit.   Bat puro halo ang step? may pagdududang tanong ni Miyo. Haluhalo ba tong gagawin natin? Hindi, pero puro halo talaga, sagot ko. Sinilip namin ni Tatay ang bandehado ni Miyo. O pangalawang hakbang ka na, Miyo, sabi ni Tatay. Ska? Saan ako kukuha ng ska? Suk, Miyo, hindi ska, sabi ko, para matagal masira. Heto, o. Inabot ko sa kaniya ang bote ng suk. Puwede rin namang ska, para di na masira kasi sira na. Tumawa si Miyo at si Tatay. Tinitigan ko lang sila dahil sa inis. Dahan-dahang ibinuhos ni Miyo pagkatapos ang suk saka hinalo-halo ulit ang laman ng bandehado. Kumukulo na ang tubig, sabi ko. Ihalo mo na rito. Ako na, sabi ni Tatay saka marahan niyang isinalin ang nasa bandehado sa kumukulong tubig. Uy, lumalapot nga, sabi ni Miyo, na hinahalo-halo ang magiging pandikit. Sinilip ko ang kaldero. Mukhang malapot na malapot na ba?  Teka, tingnan ko. Mabilis na isinawsaw ni Miyo ang kaniyang hintuturo sa kaldero. ANG INIT! sigaw niya. : ng Sinusupsop ni Tatay ang buto sa bulalo nang tinanong niya ako tungkol sa kaarawan ko. O, Andro, magdidiwang na ba tayo ng kaarawan mo ngayon? Huwag na lang po ulit, Tay, sagot ko. Mula nong Grade pa kasi ako hindi nagdiriwang ng kaarawan. Malapit na kasi sa araw mismo ng Pasko ang Disyembre . Si Tatay nga lang madalas ang nakakaalala ng kaarawan ko. Di bale, dadamihan ko na lang ang handa sa Noche Buena, hihimasin sana ako ni Tatay pero umiwas ako dahil malagkit ang kamay niya. Para sa nabagyo ba sa Visayas yong ipinabili mong takaan ng elepante? Tay, hindi po yon elepante! nanlaki ang mga mata ko. Hindi na nga elepante, sumusupsop ulit si Tatay ng buto. Mukha lang elepante, ginaya niya ang paglaki ng mga mata ko. Andiyan na pala. Talaga, Tay?  Nasa kuwarto ko. Nasa kuwarto ko. Dali-dali akong pumunta sa kuwarto ni Tatay. Naroon sa kama ang takaan o hulmahan ng Stegodon na nakabalot sa isang lumang magasin. Dinala ko pabalik sa kainan at inalis ko ang balot. Nahirapan akong magpagawa niyan, paliwanag ni Tatay. Hindi kasi nila alam kung ano ang Stegodon, maliban sa isa. Sabi niya, may nagpagawa rin daw sa kanila ng ganon. A, baka po elepante yong ipinagawa. Magkalahi po kasi ang elepante natin ngayon at ang Stegodon dati. Baka nga, ibinaba na niya ang sinusupsop na buto. Para kanino ba yang Stegodon? Di ba, kabayo at kalabaw ang ibibigay niyo sa mga nabagyo?  A, kay Miyo po. Paborito po kasi niya ang Stegodon. Sumigaw pa nga po siya sa buong klase nong nakaraang linggo na paborito niya ang Stegodon. Humigop ako ng sabaw. Pero huwag niyo pong sasabihin sa kaniya. Sige, sekreto lang, kinindatan ako ni Tatay. Nginitian ko pabalik si Tatay. Babalutin ko na sana ulit ng magasin ang takaan nang mabasa ko ang mga nakasulat dito, Mga Hula para sa Masaganang Pasko. Tiningnan ko ang unang nakalagay: Umasang may ibibigay sa iyo ang isang malapt na tao. Bantayan lamang ang puso sa mga manloloko. Napakunot ako ng noo. Tiningnan at hinimas-himas ko na lang ang takaan ng Stegodon. Tiyak na matutuwa si Miyo sa ireregalo ko sa kaniya. Ano naman kaya ang ireregalo niya sa akin?  MARTES Disyembre : nu Binalutan ng nginig ang buong katawan ko nang pumasok ako sa klasrum. Naiwan ko na naman ang jaket ko, kahit na inilagay na ni Tatay malapit sa bag ko. Nagmadali kasi akong umalis dahil napapadalas na akong ma-late. Sinalubong ako ni Miyo, na naka-jaket na bughaw. Nakababa ang mga tainga ng itsurang aso niyang hood. Andro, maayos na ang pas ko, sigaw niya. At bat di ka pa rin naka-jaket? Ang lamig kaya. Oo nga, e, sagot kong nanginginig. E, naligo ka na ba? Oo, malakas niyang sagot. Lumapit siya sa akin pagkatapos at bumulong, Kagabi, bago matulog.  Lumayo-layo ako sa kaniya. Lumapit naman siya. Nagpabango naman ako, e! Miiiyo! napasigaw ako at mabilis na pumunta sa upuan ko. : nu Maginaw na umaga, Grade -Mapanuri! nanginginig na bati ni Titser Andrea. Ngayon, mag-iisip tayo ng maaaring gawin para makatulong pa sa mga nasalanta ng bagyo sa Visayas. Pandagdag ito sa proyekto ni Jenny at ng Katipunan. Mayroon ba kayong naisip gawin? Maraming nagsitaasan ng kamay at sinabi ang sumusunod: manlimos, ipunin ang lahat na naipon sa alkansiya, magpadala ng liham sa mga opisyal ng pamahalaan, manghingi sa mga magulang, at iba pa. Pero dahil mas magandang mayroong gagawin kapalit ng ibibigay na pera, abala ang lahat ng opisyal ngayon, at hindi lahat ay mayroong ipon o alkansiya (nasa junior savings account daw ang kay Jenny), tatlong mungkahi lang ang natira: cake raffle, beauty contest, at karoling. Pakinggan naman natin ngayon ang mga nagmungkahi para ipaliwanag ang naisip nila, sabi ni Titser Andrea. Simulan natin sa cake raffle. Kristine?  Pumunta si Kristine sa harapan. Um, magbe-bake po tayo ng cake, napangiti siya, na puwedeng mapanalunan sa isang raffle. Bibili po ng coupon ang mga gustong sumali. Pumalakpak ako at ang ilan naming kaklase. Si Jenny naman ang nagpaliwanag para sa beauty contest. Mahal kong mga kaklase at guro, ako pong muli si Jenny Romero, nagmumungkahing magsagawa tayo ng beauty contest na buks para sa lahat ng klase sa ating paaralan. Bahagi po ng pagpili sa mananalo ang perang kaniyang nalikom mula sa solicitation. Hindi po ba, makakatulong na tayo sa iba, naipalaganap pa natin ang ganda. Alay Ganda para sa mga Nasalanta! Pinalakpakan namin siya. Salamat! Salamat! ang sabi niya habang kinakamayan ang ilan naming kaklase bago umupo. O, Miyo, ipaliwanag mo na ang mungkahi mo, sabi ni Titser Andrea. Nang nasa harap na siya, sumigaw ako ng, Go, Miyo! kaya tinitigan ako ni Jenny. Umubo-ubo muna si Miyo bago nagsalita. Simple lang naman, kakatok sa bahay, mangaroling, tapos kunin yong perang ibibigay.  Oo nga! napasigaw si Titser Andrea. Puwede pa kayong kumanta sa paglulunsad ng bagong gusali. Darating si Meyor. Baka biyayaan niya tayo. Tumingin siya kina Michael Brian at Mon Geoffrey, na mga anak ni Meyor Mark Transfiguracion. At tumangotango naman kami. Kaya nang nagbotohan, panalo ang mungkahi ni Miyo. Pinagplanuhan na rin naming hatiin ang mga trabaho. May mga kakanta, maghahanap ng mga kanta, mag-aayos ng mga susuotin, at magpaplano ng mga bahay na pupuntahan. Ano naman ang pangalan ng gagawin natin? may inis na tanong ni Jenny. Dapat may pangalan, Miyo! Lahat ng proyekto, may pangalan. Gumamit tayo ng keywords: alay lakad, martsa, pagbabago, serbisyo publiko, libre, acronym tulad ng Ps, kontra, oplan A, a, teka, teka, walang maisip si Miyo. Itinaas ko ang kamao ko at isinenyas na Go! Go! Kaya mo yan. Aha! lumiwanag ang mukha ni Miyo. Alam ko na. Project Tokling. Katok at karoling!   O, bakit parang wala kayong reaksiyon? tanong niya nang palabas na. Wala pa rin kaming imik. yan. ba tong Kalabasa? Malamang si Andro. O, bakit parang wala kayong reaksiyon? tanong niya nang palabas na. Wala pa rin kaming imik. yan. ba tong Kalabasa? Malamang si Andro. : nu Abala kaming kumakain at nagkukuwentuhan tungkol sa mga tsismis tungkol sa mga nabunot at mga regalong gusto naming ibigay at makuha, nang sumilip si Titser Andrea. Tumahimik kami agad at tinutukan siya. Ngumiti naman siya nang malaki. Andito na ang wish-list, sabi niya habang pumapasok. Bumilog ang mga mata, bunganga, at butas ng ilong namin. Tahimik lamang naming tiningnan si Titser Andrea na idinidikit sa tabi ng pisara ang listahan. Nang naisara na niya ang pinto, nagsigawan at nagtakbuhan na ang mga kaklase ko papunta sa listahan. Naghalo-halo na ang mga Ako muna. Patingin ako. San ko naman yan hahanapin? Halata namang si kuwan Maya-maya, tumawa si Jenny. Sino  Ha? Anong ako? Tumayo ako at lumapit. Itinuro naman ni Jenny ang Kalabasa sa listahan. Codename Mga Gustong Regalo Detective Boy Anino na komiks Stegodon komiks, magasin Supremo surprise me Sirena akwaryum, gold fish Elay gitara, journal Kalabasa libro, komiks Marcela painting, pamaypay Singkamas teddy bear, blocks Maria Makiling damit, stationery Thirdy Conan comics, pusa Samurai boardgame, statement shirt Santa Klaws magasin, laruan Juno komiks, jacket Hindi ako yan, ang nasabi ko agad. Ikaw talaga yan, sabi ni Jenny. Sino namang mag-iisip niyan? At tinutukan niya ako ng singkit niyang mga mata.  : nt Kakatapos ko lang isulat ang pangalan ko sa listahan ng mga pangkat para sa Project Tokling nang dumating si Miyo. Andro, inakbayan ako ni Miyo. Saan ka kasama? Kakanta ka rin ba? A, hindi, sa paghahanap ako ng kanta, sagot ko.Baka kasi hindi kayanin ng puso ko. Ay, oo nga pala, sabi ni Miyo. Lagi na lang niyang nakakalimutan na may sakit ako sa puso. Ay, ikaw daw si Kalabasa? pabulong niyang tanong. Hindi talaga ako si Kalabasa, umiling-iling ako. E, ikaw, sino ka? Si, inasahan ko nang madudulas agad si Miyo, Sikret! ngumiti siya. Bawal di bang sabihin? E, sino na lang ang nabunot mo? Bawal din di bang sabihin? Sumimangot ako.E, kung magbigay na lang tayo ng clue sa mga codename natin? Kunwaring pinag-isipan ito ni Miyo.  Sige na! Hindi na ako magtatanong pa, nag-peksman ako sa kaniyang harap. Sige na nga, sagot ni Miyo. Dahil lang sa nagpapakabait ako ngayon. Pero ikaw muna. Nag-isip ako. Malakas! sabi kong ngumingisi. Alam ko na, sigaw ni Miyo. Ikaw si Singkamas! Katunog ng malakas! Ikaw, kung sa tingin mo, ako si Singkamas, may inis na sabi ko. E, ikaw, ano ang clue sa codename mo? Nag-isip si Miyo. Lalki. Oo, lalki. Napangiti ako at iniunat ang kamay ko para sa secret handshake namin. Saka agad akong pumunta sa listahan. Tiningnan ko kung sino ang puwedeng lalakiJuno, Supremo, Detective Boy, Santa Klaws, Samurai . . . Ay ang dami! : nh Nakatulala lang ako sa mga numerong nasa pisara pero hindi talaga ako nakikinig sa klase namin sa Math. Iniisip ko kasi ang maraming bagay. Isinulat ko sa notebook ko:  nabunot ko - Juno ? nakabunot sa akin - ? codename ni Miyo - ? (basta lalaki) mga handa sa Noche Buena - ? Gusto ko na tuloy mag-Pasko, lalo pa at ngayong taon ko pa naman naisip na ako mismo ang gagawa ng regalo para kay Miyo. Si Miyo, ano kaya ang ireregalo niya para sa akin? Noong nakaraang taon, nalaman ko na agad ang ireregalo niya. Uy, ang ganda ng mga jaket, o, sabi niya nang nasa mall kami noon. Oo nga, e. Cute yong may pusa na hood. sabi ko. Maganda rin yong aso ang hood, sabi naman niya. Pero hindi namin binili. At nong nagkaroon ng kainan sa bahay nila sa gabi bago ang araw mismo ng Pasko, jaket na may pusang hood ang nakuha ko. Jaket naman na may asong hood ang kay Miyo. Niregaluhan na niya ang sarili niya para daw pares kami. Ngayong taon, sa bahay ko naman ang kainan. Kami-kami lang nina Miyo, Tita Colette, Tatay, at ako. Nasa probinsiya kasi ang ilan sa aming kamag-anak.  Tiningnan ko si Miyo ngayon. Nakita kong nakatulala rin siya nang may naisip ako. Alam ko na! sigaw ko. O, alam mo na ang sagot, Andro? tanong ni Titser Nette. Kinamot ko lang ang ulo ko bilang sagot. : nh Inilatag ko sa sahig ng klasrum ang mga diyaryong dinala ko. Nakapatong sa gitna ang isang kalabaw na kasinlaki ng isang kuting. Kalabaw muna ang gagawin namin at bkas na ang kabayo. Pumasok maya-maya si Miyo na dala ang baunan ng pandikit. O, handa na ako. Ano ang unang step? Tingnan mo rito. Ibinigay ko sa kaniya ang papel na mayroong drowing ko ng mga hakbang sa paggawa ng tka. Uy, akin na lang to, sabi ni Miyo. Pati na yong sa paggawa ng pandikit. O, sige, sagot ko, kahit alam ko namang ilang ganito nang ginawa ko ang hiningi ni Miyo pero hindi naman niya ginagamit.  Sinimulan naman namin agad ang paggupit ng mga papel na halos kasinlaki ng mga palad namin. Inimbak namin ang mga ito sa isang handbag. O, pahiran mo na ng mantika ang kalabaw, sabi ko. Pinahiran nang pinahiran ni Miyo ang kalabaw. Saka namin pinahiran ng pandikit ang mga papel para ipambalot sa takaan. Ako ang sa may bandang ulo at si Miyo sa ibabang bahagi. Ilang patong ba? tanong ni Miyo nang nakatatlong patong na kami. Pito ang ginawa natin dati sa Art. Apat pa. Hay, bumuntonghininga siya. Di ba puwedeng tatlo lang? Hindi. Baka masira agad, e. sagot ko. Nagugutom na ako, e, sabi niya at muntik na niyang himasin ang tiyan niya pero nakita niyang malagkit ang kamay niya. Pero hindi pa Tumunog na ang bell. Ibig sabihin, kailangang umuwi na ang lahat o pumunta na sa may guwardiya. Ngumiti si Miyo at tumayo na agad. O, uwi na raw tayo.  Kakamutin ko sana ang ulo ko nang makita kong malagkit nga rin pala ang kamay ko. Sinabi ko na lang, Ituloy na lang natin sa bahay ko. Hindi, lumaki ang mga mata ni Miyo. Sa bahay ko na lang. Magluluto ng sinigang si Mama! At mabilis kaming nagligpit at naghugas ng mga kamay, kahit na sobrang hirap alisin ng mga pandikit. : ng Sinalubong kami ng isang malaki at itim na trash bag sa pinto ng bahay ni Miyo. Hindi ito kita sa malayo kahit na mayroong Christmas lights sa pinakataas ng pinto. Bakit may basurahan sa pinto niyo? tanong ko. Hindi yan basurahan, Andro. Lalagyan yan ng regalo ni Santa Klaws. Itinuro niya ang papel na nakalagay sa itaas nito: Kay Santa Klaws, dito mo ilagay ang regalo ni Miyo. Santa Klaws? Naniniwala ka talaga sa kaniya? At ganiyan talaga ang baybay? tanong ko pa.  Oo. Di ba ganyan naman ang ispeling? o sa ilalim ng Christmas tree? lang, maliit lang ang kasya. Dapat malaki para malaki rin ang ibigay niya. Tatawa sana ako pero seryoso ang itsura ni Miyo. Sinabi ko na lang, Naku, matanda na si Santa Claus. Baka hindi niya makita sa gabi ang itim mong lalagyan. Oo nga, sang-ayon ni Miyo na nagsalubong ang mga kilay. Maghahanap na lang ako ng ibang kulay, ngumiti na siya nang malaki. A, oo, sa Filipino, sagot ko. E, hindi ba dapat medyas na maliit Kasi Andro, inakbayan ako ni Miyo,pag medyas Sinalubong kami ni Tita Colette pagkapasok. O, Andro, may gagawin daw kayo? Nagpaalam ka na ba sa papa mo? tanong niya. Opo, sabi ko. Sinabi ko ring dito na po ako kakain.  Mabuti naman dahil dinamihan ko ang sinigang. At pumunta na siya sa kusina. Pumunta naman kami ni Miyo sa sala para tapusin na ang pagpatong ng mga papel sa tka ng kalabaw. O, bakit may mga diyaryo na rito? tanong ko kay Miyo. A, kinamot ni Miyo ang ulo niya sabay himas kay Tiger na nakapatong sa mga diyaryo. Nagpraktis kasi ako. Buti nga ibinigay mo na ang drowing mo ng steps para mas alam ko na. Buti naman, sagot ko. At inilabas ko na ang mga kailangan namin at ipinagpatuloy ang pagpapatong-patong ng papel. Alam mo, kunwaring nag-isip si Miyo, dapat siguro may pangalan ang paggawa natin ng mga tka. Di ba, bahagi naman ito ng Give Jenny-win Love this Christmas: Oplan Help for Storm Survivors in Visayas? sagot ko. Bakit, bawal bang may pangalan din tayo? tanong ni Miyo. Sa atin-atin lang naman. O, sige, pumayag na ako. Ano ang naisip mo? Kanina ko pa to naisip, ngumiti si Miyo. Operation Tka! Ngumiti na rin ako. Maganda.  Kumahol-kahol naman si Tiger. O, sang-ayon din si Tiger, sabi ni Miyo. Pero ang kinakahol-kahulan talaga ni Tiger ay ang kalabaw. At nang matapos na nga namin ang mga patong, nilundagan nito ang kalabaw. Dumikit tuloy ang mga balahibo nito sa tka. O, bakit kumakahol si Tiger? sigaw ni Tita Colette mula sa kusina. Nagkatingin kami ni Miyo. Patay! : ng Kakatapos ko lang gawin ang isang patong para sa tka ng Stegodon para kay Miyo nang tinawag ko si Tatay. Magpapatulong kasi akong maghalungkat sa bodega. Nang binuksan na ni Tatay ang bodega, napatabon ako sa ilong ko nang makalanghap ng alikabok pagkapasok. Sari-sari ang laman ng bodegamga lumang upuan, costume ni Santa Claus, wig, mga gulong ng kotse, mga diyaryo, at iba pang hindi na namin ginagamit.  Mayroong inalsa si Tatay na isang kahon. Mga plato, kutsara, tenedor, at tasa ang laman. Tay, puwede ba akong humingi ng isang tasa? Sige, inabot niya sa akin ang isang mapusyaw na bughaw na tasa. Para ba may iinuman ka? Hindi po. May monito-monita po kasi sa klase. Bukas po, mga bagay na nahahawakan ng isang kamay ang ibibigay. At mas maganda po kung luma na. Luma na nga ito, bumagsak ang balikat ni Tatay. Pero hindi pa ito nagamit. Bakit po nakatambak lang dito? Regalo kasi ito nong kasal namin ng nanay mo. Di na namin nagamit. mahinang sagot niya. Lagi na lamang naming naaalala si Nanay. Lalo na kapag Pasko. Niyakap ko nang mahigpit si Tatay.  MIYERKOLES Disyembre : nu Totoo si Santa Claus. Ito ang ibinalita ni Miyo pagkatapos niya akong hilahin pagkalabas ko ng faculty room. Naalis tuloy sa ulo ko ang pusang hood ng jaket ko. Nawala rin agad ang pagkasabik ko sa regalong makukuha ko mamayang hapon. Andro, may sasabihin ako, sabi niya nang nasa hardin na kami ng paaralan. Totoo si Santa Klaws! lumaki ang boses niya at nanlaki ang mga mata habang hinihingal. Ha? nagsalubong ang mga kilay ko. Nakita mo siya? hinihingal din ako. Hindi, bumagal ang paghingal niya. Hindi pa. Pero totoo siya! Ipinatong niya ang mga kamay niya sa mga balikat ko. Kagabi, nong umuwi ka na, kinuha ko yong trash bag para palitan. Tapos,  may nakita akong papel. Ganito kalaki, iminuwestra niya ang hugis ng isang notebook. Baka akala ng nanay mo basurahan, tumawa ako. Hindi, tinitigan ako ni Miyo. May nakasulat! lumunok siya ng laway. Sabi, Maging mabait sa kapuwa pero huwag magpapautang basta-basta. Santa Klaws. Ngumiti ako nang malaki. E, dapat palang magpakabait ka sa kapuwa. Oo, bilog na bilog ang bunganga niya. Kaya naligo na ako ngayon para hindi ka na magalit. Miyo, napasapak ako sa noo ko, ginagawa mo dapat yan araw-araw kahit hindi ka nagpapakabait! : nu Tinitingnan ko ang ginawa naming listahan ng mga imumungkahing kanta para sa Project Tokling at inuubos ko ang meryenda kong ensaymada nang nakita kong papalapit si Kristine sa akin. Andro, namumula siya. May itatanong sana ako sa iyo.  A-ano yon? sabi ko. Inilapit niya ang mukha niya sa tainga ko. Gusto ko sanang itanong kung anong komiks ang gusto ni Miyo. A, napalunok ako ng laway,bakit mo itinatanong? may inis kong tanong. Ipinapatanong lang ng isang tao. Mas namula pa siya. Sino? Hindi ko puwedeng sabihin, e. Hindi siya nakatingin sa akin nang deretso. Ganon ba. Nag-isip na lang ako. Mukhang gusto niya yong manga, sabi ko kahit alam kong ayaw na ayaw ni Miyo sa manga kasi nawiwirduhan siya sa mga itsura. Mangga ba? Maasim o matamis? tanong naman ni Kristine. Hindi, hindi. Japanese na komiks.  A, alam ko na, lumiwanag ang mukha niya at tinapik niya ako sa balikat. Salamat! Walang anuman. Magtanong ka lang palagi, ay, ulit. Ngumiti ako nang malaki. : nh Naubos ko na ang adobo ko nang nilapitan ko si Miyo. Miyo, mahina ang boses ko. Gusto mo ba ng manga? Basta matamis, sabi niya agad. Hindi mangga. Manga, yong Japanese na komiks. paglilinaw ko. Ay, ayaw ko talaga non, kasi ang lalaki ng mga mata at kuwadrado ang mga mukha. Di ba, ayaw mo din non? tanong ni Miyo. A, hindi naman ayaw na ayaw talaga, sabi ko kahit ayaw ko talaga sa manga. Di ba, binasa mo yong manga version ng paborito nating libro. Oo, yong tungkol sa mga naglaro ng computer game at namatay bigla. Wala pa kasing kasunod, e, kaya binasa ko na lang yong manga. Bat mo pala tinatanong? Manga ba ang ireregalo mo?  A, e, pinagpawisan ako. Hindi, hindi. Nagtatanong lang! At bumalik na agad ako sa upuan ko. : nh Nagsisigawan kami nang isa-isa kaming tinawag ni Titser Andrea para pumasok sa faculty room bago umuwi. Nang tinawag ako ni Titser Andrea at ibinigay ang regalo ng nakabunot sa akin, parang alam ko na agad kung ano iyon. Hugis-parihaba at may parang spring sa gilid. Ipinasok ko agad ito sa bag ko. At heto pa, iniabot ni Titser Andrea ang regalo na makulay ang supot. Bakit po dalawa? tanong ko. Hay, malalaman mo rin, may inis na sabi niya. Nang lumabas ako, nag-aantay na si Miyo. Mas nauna siyang natawag kaysa akin. Andro, sabi niya, dalawa rin ba ang nakuha mong regalo? Oo, ipinakita ko ang may makulay na supot. Kanino kaya galing to? Kay Jenny, sagot ni Miyo.  Paano mo nalaman? Ayun, o. Tumingin ako sa may hagdan. Naroon si Jenny, inaabangan ang bawat bumababa sa amin. Pinuntahan namin siya ni Miyo. Ikaw daw ang nagbigay ng isa pang regalo? tanong ko kay Jenny. Oo, nagustuhan niyo ba? Ginagaya ko lang si Santa pero babae. Di ba, puwede namang babae ang nagbibigay? malaki ang ngiti niya. Binuksan niyo na ba? Hindi pa, sagot ni Miyo. Buksan niyo na, sumingkit pa ang mga mata niya. Dali! Binuksan namin ni Miyo, at isang pitakang gawa sa balat ng hayop ang lumabas. Totoo bang balat ito? tanong ni Miyo. Pumatay ka ng mga hayop para gawin to? Kawawa naman sila. Hindi no. Binili ko na lang yan. Faux leather. Nagkatinginan kami ni Miyo dahil hindi namin alam kung ano iyon. Pero di ba mas okey kung luma o ginawang gamit ang ibibigay? tanong ko.  E, luma naman talaga yan! sabi ni Jenny. Binili ko nong Lunes pagkauwi natin. Ilang araw na rin yon. Luma na. : ng Uy, meron na pala kayong Christmas tree, sabi ni Miyo nang makarating na kami sa bahay ko. Hindi kasi namin natapos ang paggawa ng tka ng kabayo kanina. Dala rin niya ang papatuyuing tka ng kalabaw. Nong Linggo pa, sagot ko. Bakit nga ba wala pa kayong Christmas tree? Ayoko pang ipalagay. Naghahanap kasi ako ng totoo, pero sabi ni Mama na puro daw plastik ang ibinebenta dito sa tin. E, hindi naman kasi talaga uso dito ang totoong Christmas tree, sabi ko.  Oo nga e. Saka, baka sa ilalim non ilagay ni Santa Klaws ang regalo niya. Ang liit lang kaya ng sulok sa ilalim ng Christmas tree. Para mapilitan siyang ilagay sa itim mong trash bag? tanong ko. Hindi na, a. Nagpabili na ako ng ibang malaki at ibang kulay na lalagyan. Tumawa ako. Sige, gawin na nga lang natin ang Operation Tka. Sige, pero ilagay ko lang ang kalabaw sa kuwarto mo. Ay teka, ang tka! napasigaw ako. Anong nangyari sa tka? tanong ni Miyo. Nasira? A, hindi, hindi, pinagpawisan ako. Ako na ang maglalagay ng tka ng kalabaw sa kuwarto ko. Magbibihis din kasi muna ako. Sige, ilalatag ko na ang mga diyaryo. A, meron na sa sala, sabi ko. Ha, bat meron nang nakalatag? tanong pa ni Miyo. A, nagpraktis din kasi ako. Tumawa lang si Miyo, at inilabas na niya ang takaan na kabayo, pandikit, at mga ginupit na diyaryo.   Nang makapasok na ako sa kuwarto, kinuha ko agad ang tka ng Stegodon para itago sana sa kabinet. Andro, nasa pinto na si Miyo. Nagulat ako. Bakit? Tinabunan ko agad ng kumot ang tka. Iihi lang ako, tiningnan niya ang nakaumbok sa kama. A, ano yan? Parang may nguso. Nakalabas pala ang nguso ng Stegodon. Hi-hindi. Figurine lang to ni Tatay na elepante. Ay, elepante. Ayaw ko ng elepante. Stegodon ang gusto ko. At pumasok na sa palikuran si Miyo. Nag-aabang pa rin ako paglabas niya para sabayan siyang bumalik sa sala. Sa susunod, sa kusina ka na lang umihi. Ha, bakit? tanong ni Miyo. A, e, pinasok kasi kami ng mga lintang hindi nakikita, paliwanag ko. Kaya pala tingin ko kanina parang may tumitingin sa akin. Tiningnan ulit ni Miyo ang nakasara nang palikuran. Malamang nga, napangiti ako sabay buga ng hangin sa ilong.  Linta? tiningnan ako ni Tatay. Linta? tiningnan ako ni Tatay. : ng Pagkatapos naming tapusin ang tka ng kabayo, tinapos naman namin ang sinigang na bangus ni Tatay. Ang sarap po talaga ng sinigang, sabi ni Miyo. Lagi na lang sinasabi ni Miyo na masarap ang sinigang ni Tatay kahit madalas ay matabang o matamis. Kaya nga yan ang niluto ko dahil alam kong paborito mo yan, Miyo, sabi ni Tatay na kinindatan ako. E, sinigang din po ang hapunan namin kagabi pero mas masarap, ang sasabihin ko sana. Pero baboy, ang sinabi ko na lang. Buti po hindi linta ang sinigang, sabi ni Miyo. Opo. Umihi po kasi ako sa kuwarto ni Andro. Meron pa nga pong tinatagong elepante si Andro. Tapos po akala ko may nakatingin sa akin. Yon po pala, mga linta. Tiningnan pa ako ni Tatay. Linta? Kinindat-kindatan ko si Tatay. Lumapit ako kay Miyo pagkatapos  at bumulong, Miyo, hindi di ba nakikita ang mga linta? Hindi nakita ni Tatay. A, invisible nga pala ang mga linta! Masarap kaya silang gawing sinigang? Linta? Elepante? pagtataka pa rin ni Tatay. Elepante po. Yong figurine niyo yon, Tay, di ba? Aaa, elepante. Meron nga. Elepante nga yon. sabi ni Tatay. Pero mas gusto ko po ang Stegodon kesa elepante, sabi naman ni Miyo. Oo nga, paborito mo nga ang Stegodon, sang-ayon ni Tatay. Paano niyo po nalaman? tanong ni Miyo. A, singit ko, kasi naikuwento ko kay Tatay. Naisip ko pa nga na puwede tayong gumawa ng komiks tungkol sa Stegodon. Oo,lumaki ang mga mata ni Miyo. Gawin natin nong bumisita tayo sa Archaeology Museum. Sige, sagot ko. Simulan ko ngayong Christmas break. Isama mo si Tiger, ha, sabi ni Miyo. Stegodon at si Tiger? humalakhak si Tatay.  : ng Pagkatapos kong ipagpatuloy ang tka ng Stegodon, kinuha ko ang ibinigay ng nakabunot sa akin. Pagkabukas ko, isang maliit na photo album na halatang luma na. Sa pabalat, nakalagay ang salitang Memories in Pictures sa gitna ng damuhan at iilang bulaklak. Inisip ko kung sino ang puwedeng magbigay nito. Malamang hindi si Jenny. Si Aaron? Michael Brian? Kristine? Ay, ang dami!  HUWEBES Disyembre : nu Dumeretso ako sa palikuran ng Mark Transfiguracion Type II Building para maghugas ng kamay. Itinuloy ko pa kasi ang paggawa ng tka ng Stegodon bago natulog. Dumami tuloy ang kumapit na pandikit sa kamay ko. Pagkabukas ko ng pinto, may tao. ANDRO! sigaw ni Miyo. Dito ka din naghuhugas? Kinukuskos niya ang kamay niya. A, oo, pinagpawisan ako. Wala kasing pila rito. Binuksan ko agad ang gripo at naghugas. E, di pa kasi tapos to, e. Pinatay na niya ang gripo niya at winisik-wisik ang mga kamay. May sasabihin pala ako sa iyo.  Tungkol sa Operation Tka? O tungkol sa regalo para bukas? Dapat nakakabigla, di ba? Hindi! nanlaki ang kaniyang mga mata. Si Santa Klaws, may iniwan na naman! Saan? Sa trash bag mo? Hindi! Sa bag ko. Lumapit siya sa akin. Napalunok ako ng laway at binilisan ang pagkuskos. Nakita mo na siya? Hindi nga, e. Tulog na tulog ako, pumikit siya at kunwaring humihilik. Di ko nga narinig ang pagpasok niya sa kuwarto ko para ilagay ang papel sa bag ko. Ano naman ang nakasulat? Kinuha niya ang kaniyang bag, binuksan ito, at inilabas ang isang papel. Nabas ang bahaging hinawakan niya. Heto, o. Sabi, Magbahagi ng isang lihim sa kaibigan para may magpautang sa iyo sa hinaharap. Santa Klaws. Natawa nga ako kasi ang lalim magsalita ni Santa. Sino ba ang gumagamit ng malalalim na salita? Matanda, mabilis kong sagot habang inaalis ang mga pandikit sa mga singit ng mga daliri ko. Oo nga. Matanda nga pala si Santa! Nagliwanag ang mukha niya.  Pinatay ko na ang gripo. O, ano nang lihim ang ibabahagi mo sa iyong kaibigan? Tungkol ba sa ireregalo mo Ay, oo! Naisip ko na kagabi. Heto, huminga siya nang malalim. Basta huwag mong sasabihin sa iba. Reregaluhan ko si Mama ng boxing gloves kasi lagi ko siyang naririnig na gusto niyang suntukin ang ilang politiko. Reregaluhan ko din ang papa mo ng sampalok o kaya cookbook. Kulang kasi sa asim ang sinigang niya kagabi. Ay, dapat sinabi mo, seryosong sabi ko nang napansin kong hindi ako kasama sa reregaluhan niya. Nagkasala ka na kay Santa Claus. Hindi ka na mabait! Sumimangot ang mukha ni Miyo. Pero, masama di bang sabihin na ayaw ko ang pagkain ng papa mo? Masasaktan siya, di ba? Nag-isip ako. Madalas nga akong magsinungaling sa ibang tao para hindi sila masaktan. Oo nga, no. Di ba? Ibig sabihin, wala pa akong kasalanan. At iniunat ni Miyo ang mamasa-masa pa niyang kamay at ginawa namin ang aming secret handshake.  : Nt Naabutan kong nag-uusap sina Kristine at Jenny sa labas ng klasrum. Sasabihin ko kasi kay Kristine na ibang uri na lang ng komiks ang sabihing iregalo kay Miyo ng nagpapatanong. Sa iyo na lang ito, sabi ni Jenny na inaabot ang isang stress ball na may mukha ni Santa. Hindi ko kailangan niyan. Salamat, Jenny, ha, sabi ni Kristine, na napatingin na sa akin. Lumingon tuloy si Jenny. Kanina ka pa diyan? tinututukan niya ako ng singkit niyang mga mata. Pinagpawisan ako. Bago pa lang. Wala nga akong narinig, e. Siguraduhin mo lang na wala kang narinig. A, wala, wala talaga, itinuturo ko si Kristine. Gusto ko lang kausapin si Kristine. O, sige, sabi ni Jenny. Kausapin mo na siya. Tapos na kaming mag-usap. Tinutukan pa ako ni Jenny bago siya umalis. Kristine, sino ba ang nagpapatanong sa iyo tungkol sa gustong regalo ni Miyo? Siya ba ang nakabunot kay Miyo? tanong ko.  A, hindi ko talaga puwedeng sabihin, sagot ni Kristine. Hindi nga ako sigurado kung siya ang nakabunot. Nagpapatanong lang. Oo, nagpapatanong lang. Nginitian niya ako. At sinabi mo na ang sinabi ko ay manga? tanong ko pa. Oo. Nakabili na nga ng manga, e. sagot naman niya. Sinabi sa iyong nakabili na? Oo, oo. Nakabili na. pagtitiyak niya. A, okey lang naman kung manga, lumunok ako ng laway. Alam mo ba kung tungkol saan? Ay, hindi ko alam, e. Tungkol ba saan madalas ang manga? tanong ni Kristine. Marami. Merong tungkol sa lahat. Tungkol sa tinapay na nagsasalita, mga multong may kapangyarihan, mga aso at pusa na magkaibigan, basketbol na parang futbol, pag-iibigan ng dalawang magkaklase Ay, marami pala, ngumiti-ngiti siya. May nakita nga akong sirena at pusa ang cover nong pumunta ako dati sa mall. Gusto ko nga sanang bilhin pero wala pa akong pera. Kuminang ang mga mata ni Kristine. Ang lagi ko pang nakikita ay yong may lalaki at babae sa cover. Baka yon ang nabili ng nakabunot kay Miyo.  A, ganon ba. Si-si-sige. ang nasabi ko na lang. Pero siguradong magugustuhan yon ni Miyo. Namula si Kristine. Bumilis ang tibok ng puso ko. : nh Miyo, tinatawag ni Kristine si Miyo habang nag-uusap kami, heto ang regalo ko. Uy, ikaw ba ang nakabunot sa akin? sabi ni Miyo. Hindi, gusto lang kitang regaluhan. Tinanong ko pa nga kay Andro kung ano ang gusto mo. Tinapik ako sa likod ni Miyo. Salamat Andro, ha. Tumingin na siya kay Kristine. Bubuksan ko na, ha? Pinunit ni Miyo ang balot at nakita niya ang isang lalaki at babaeng may malalaking mata na magkahawak ang kamay. Tinutukan niya ako habang umuusok ang ilong at tainga niya. Sasabog na siya sa galit! Waaaa, napasigaw ako, at nagising.  Bakit ka sumigaw, Andro? sabi ni Titser Ria. Nahimasmasan ako. Tinatalakay pala ang practicals namin para sa susunod na taon. Magsaulo at aawit daw kami ng isang kantang Filipino. Naghahanda po para sa practicals, sabi ni Jenny na tumatawa. Tinawanan tuloy ako ng buong klase. : ng Ipinagpatuloy namin ang Operation Tka sa bahay ni Miyo. Kalabaw ang gagawin namin. Kaunti lang kasi ang oras na natira kaninang uwian dahil natagalan kami sa pagpaplano para sa Project Tokling. Ibinigay ng grupo naming nakatalaga sa pagpili ang mga kantang puwedeng kantahin ng grupo ni Miyo. Napagusapan na rin ang mga susuotin at na gagawin ito sa darating na Miyerkoles dahil walang pasok. Hindi naman summa sa anumang grupo si Jenny. Sa bahay na lang daw niya mangaroling. Paghahandaan daw talaga niya ang ibibigay. Pagkapasok sa gate ng bahay ni Miyo, napansin kong ginawa nang pula ni Miyo ang trash bag. Pagkapasok naman namin sa loob, nakita ko ang isang kardbord na tsiminea. Mukhang pinaghahandaan talaga niya ang pagdating ni Santa Claus. Tsiminea ba yan? tanong ko pa rin kay Miyo. Oo, sagot ni Miyo. Gumawa ako ng chimney at fireplace.  Tumawa si Tita Colette, na dumederetso na papunta sa kusina. Para daw may daanan si Santa Claus pag ibinigay na niya ang regalo niya. Nagpapakabait kasi siya para mabigyan ni Santa. May ikinuwento pa nga siyang may mga sinasabi sa kaniya si Santa. E, nasa labas po ang trash bag, a, sabi kong pinipigilan ang tawa. Puwede naman po sigurong dumaan na lang sa labas si Santa Claus. Oo nga, no, sabi ni Miyo. Ay, si Miyo talaga. : ng Iniisip ko kung paano makakapasok sa kuwarto ni Miyo habang tinatapos namin ang huling patong ng tka ng kalabaw. Titingnan ko kung may regalo siya para sa akin. Miyo, sabi ko sa kaniya. Naiihi ako. Sige, bilisan mo at patapos na tayo. Dumeretso agad ako sa kuwarto niya. Nagkalat ang mga komiks, damit, at iba pa niyang gamit sa kama, mesa, at sahig.  Walang mukhang regalo. Baka sa kabinet. Dahan-dahan kong binuksan ito nang may tumalon sa akin. Si Tiger! At kumakahol ito. Nahawakan ko tuloy siya. May pumasok. Patay! Nakalimutan kong isara ang pinto. O, Andro! nakatitig si Miyo sa akin. Bat dito ka umihi? Mas malapit sa kusina, a. A, e, naihi na talaga ako. Hindi ko na naisip. Ibababa ko na sana si Tiger nang ayaw maalis ang ilang balahibo niya. Naku, Miyo! Nadikitan na naman si Tiger! Kumahol-kahol si Tiger. Walang problema, sagot ni Miyo. Kumuha siya ng gunting kahit malagkit ang kamay niya. Dahan-dahan niyang ginupit ang mga balahibo na dumikit sa kamay ko. Hindi na tuloy pantay ang haba ng balahibo ni Tiger. Ayan, malaki ang ngiti ni Miyo. Ikinulong ko na nga siya dito sa kuwarto para di makalabas, e. Kumahol si Tiger na parang naiinis. At papunta ito sa pinto! Miyo, sigaw ko. Lalabas na si Tiger. At dinakip ni Miyo ang aso. At dumikit ulit ang mga balahibo nito sa kamay niya!  Patay! ang nasabi na lang naming dalawa. : ng Halimaw ba yang ginuguhit mo? tanong ni Tatay nang makita niya ang guhit ko. Gumuguhit kasi ako ng isa sa mga paborito kong tauhan sa komiks para sa monito-monita bukas, pero ginawa kong nakalutang sa kalawakan para nakakabigla. Si Pilandok po, sagot ko, iniisip pa rin na mukhang walang regalo si Miyo sa akin ngayong Pasko. Pilandok? tinitigan pa ni Tatay ang guhit ko. Nakikita ko nga ang nguso niya. Itinuro ito ni Tatay. Tay, mata niya po yan, sigaw ko. Ay, sabi ko nga!  : nu O, oras na para magbigayan ng regalo, sabi ni Tatay. Ako na ang mauuna! Binigyan niya ako, si Miyo, at si Tita Colette ng mga nakabalot na regalo. Sumunod na nagbigay si Tita Colette. Tapos, ako. Tapos, si Miyo. Hindi ako mapakali sa upuan ko. Sabik na sabik ako sa ibibigay ni Miyo. Binigyan niya na sina Tatay at Tita Colette, pero wala para sa akin. Nilapitan ko siya. Miyo, nasaan ang regalo ko? Regalo? kinamot niya ang ulo niya. Bibigyan ba kita dapat ng regalo? Waaa, sumigaw ako, at nagising.  BIYERNES Disyembre : nu Nagkukumpulan sina Miyo, Aaron, at Michael Brian nang pumasok ako sa klasrum. Kakagaling ko lang sa faculty room para ibigay ang regalo ko para sa monito-monita. O, Andro, hinila ako ni Miyo papunta sa kumpulan nila. Si Aaron ang nagsasalita, Biglang nahulog siya sa isang hukay! Hala! sigaw ng grupo, maliban sa akin. Anong nahulog sa hukay? tanong ko. Kasi ganito, Andro, pabulong na sabi ni Miyo. Minalas daw ang isang tagakabilang iskul. Nena ang pangalan. Grade din daw. Pumasok daw siya kahit Friday the th. Nong palabas na siya ng  bahay, muntik na daw siyang matamaan ng natumba nilang pinto. Pagkahakbang niya, nahulog siya bigla sa hukay. Tumango-tango naman sina Michael Brian at Aaron. Yong isa pa nga raw, Nana naman ang pangalan, kinain naman daw ng buwaya sa bakuran nila. At yong isa na si Nio, nawalan ng pera habang naglalaba! dagdag pa ni Aaron. Naku, sabi ni Michael Brian. Dapat hindi na pala ako pumasok ngayon. Naramdaman ko na kanina na may malas na darating pag lumabas ako ng bahay! Ako rin, sang-ayon nina Miyo at Aaron. E, sabi kong mayroong kaunting kabog sa dibdib, Totoo ba yan? Saan mo naman yan nakuha, Aaron? Sa page ng isang sikat na blogger, sagot ni Aaron. Nagshi- share siya ng mga balita. Ginagawa niya raw yon para sabihin sa mga tao ang mga balitang ayaw ipalabas ng iba. May sinabi din ba siya kung paano alisin ang malas? tanong ni Miyo. Ewan, sabi ni Aaron. Ang sabi, sundan lang daw ang page niya. Mukhang hindi naman totoo, sabi ko. Kung totoong malas ngayon, dapat may mga hindi pumasok.  Meron! sabi ni Michael Brian. Tingnan niyo, wala pa si Jenny! Inisa-isa namin ang nasa loob. Wala nga si Jenny. Madalas namang maaga siya pumasok. Tumawa si Aaron. Ibig sabihin, suwerte tayo dahil wala siya! Napatawa na rin kami, nang bumukas ang pinto. Si Jenny! Malas! sigaw naming apat. : nt Andro, malaki ang ngiti ni Miyo nang tumabi sa akin. Di pala ako puwede mamaya para sa Operation Tka. Mag-eensayo na kasi ang mga kakanta. A, walang problema, pilit akong ngumiti. Sa bahay ko na lang mamayang gabi, alas siyete.   Sige, pero aalis ako nang maaga, ha? Bakit? Papagalitan ka? tanong ko. Hindi, hindi. Magpaplano kasi ako ng mga ireregalo ko. Mga regalo? nanlaki ang mga mata ko. Oo! Kasi may sinabi na naman si Santa. pabulong na sinabi ni Miyo. Iniwan niya sa mesa sa kuwarto ko. May kinuha siyang papel sa kaniyang bulsa na parang nabas ng pandikit. Ano ang sabi? tanong ko. Sabi, Maglagayngcactussabahayatbumilingregalopara saisangmahalagasabuhayparahindimaubusanngkapeat tinapay, basa niya. Nagpabili na ako kay Mama ng cactus. Sino naman ang bibilhan mo ng regalo? nakatutok ako sa kaniya, inaabangan ang sasabihin niyang pangalan. Basta, sagot ni Miyo. Samahan mo na lang akong bumili bukas sa mall. Oo ba! malaki ang aking ngiti. Iniunat ko pagkatapos ang aking kamay para gawin ang aming secret handshake.  : nh Papunta ako sa palikuran ng Mark Transfiguracion Type II Building habang iniisip kung may nangyari na bang malas sa akin sa mga nakaraang Friday the th. Kukuskusin ko kasi ang mga pandikit na natuyo at kumapit sa mga daliri ko. Ako lang kasi ang gumawa ng tka ngayon. Pagdating ko sa palikuran, may tao na. Si Jenny at naghuhugas siya ng kamay. Jenny? tanong ko. Oo, si Jenny Romero nga ito, ang Katuwang na Supremo ng Katipunan, may inis sa sagot niya. Bakit ka andito, Leandro Aponesto? Sinusundan mo ba ako? A, hindi, a, binuksan ko ang isang gripo. Maghuhugas lang ako. At alam mo bang panlalaki ito? E, ano ngayon? nagkukuskos siya. Hindi pa naman ito ginagagamit. Oo nga, lumunok ako ng laway sabay pilit na ngumiti. Hindi pa nga tapos ito. Pinatay niya ang gripo at nagpunas na. Di ba? at tinutukan niya ako ng singkit niyang mga mata bago umalis.  Malas! ang mahina kong sabi. : ng Wala pa si Miyo kaya binuksan ko na lang muna ang dalawang regalo na nakuha ko sa monito-monita. Ang una, galing kay Jenny at mukhang picture frame. Ayaw ko pa naman ng picture frame dahil lagi akong nakakatanggap nito dati, pati ng tuwalya, sabon, notebook, at pulbo. Pagkabukas ko, may nakalagay na sa frame. Tiningnan ko kung may sulat sa likod. Mayroon nga sa isang sticker: Katutubong habi, isang likhang sining na malaki ang halaga. At may drowing pang malaking mukha ni Jenny. Nakakabigla nga! Sunod ko namang binuksan ang isa pa. Nakatuping Oslo paper na mayroong guhit ng isang babae na kamukha ni Kristine ngunit malalaki ang mga mata. Katabi nito ang isang lalaking sintaba ni Miyo pero kuwadrado ang mukha. Bumilis ang tibok ng puso ko.  : ng Nakalimang patong na ako sa ginagawa kong tka ng Stegodon, pero wala pa rin si Miyo. : ng Nagawa ko na ang para sa tka ng kabayo, pero wala pa rin si Miyo, kaya tinawagan ko na siya. Hello! may sumagot, pero boses ng babae. A, sagot ko, Tita Colette, si Miyo po? Ay, natutulog na, Andro. Napagod daw sa praktis nila. A, ganon po ba. Si-sige po. Sabihan niyo na lang po na tumawag sa akin bukas. Ay, oo, aalis nga raw kayo. Nagpaalam siyang mamimili ng regalo. A, ganon nga po, nabuhayan ako ng loob. Mukhang bukas na ako bibilhan ni Miyo ng regalo. Suwerte!  SABADO Disyembre : nu Nagkalat ang mga gamit ni Miyo sa kanilang sala nang dumating ako. Dumeretso na kasi agad ako sa kanila pagkatapos niyang tumawag para ipagpatuloy namin ang Operation Tka. Gagawa kami ng dalawang tka sa umaga, manananghalian, at pupunta sa mall. Uuwi na ako pagkatapos. Samantala, pupunta siya sa paaralan para sa Project Tokling. Anong ginagawa mo, Miyo? tanong ko. A, nag-aayos ng gamit, sagot niya habang pinapangkat ang mga ito. Sa kaliwa niya, lahat ng may kinalaman kay Santa Claus mga larawan, drowing, mug, unan, at iba pa. Sa harap niya, lahat ng may kinalaman sa komiksmagasin, t-shirt, drowing, at iba pa. Bakit mo naman inaayos? Lumapit ako para tulungan siya.  Kasi sabi ni Mama, baka may puwede pa akong ibigay sa Oplan Help ni Jenny, sagot ni Miyo. At bakit parang gumawa ka na para sa mga tka? A, hindi, hindi, umiling-iling siya nang makitang nakita ko ang nakalatag ng mga diyaryo at pandikit sa kanan niya. Nagpraktis lang ulit ako kanina. Sige, simulan na lang natin pagkatapos natin dito. Ay! napasigaw si Miyo. Meron pa pala akong nakalimutan sa loob ng kuwarto. Pakuha naman yong mga drowing ko ni Santa. Nasa mesa lang. Agad akong tumayo at pumunta sa kuwarto niya. Mas malinis na ito kaysa noong isang araw. Tiningnan ko muna kung mayroon bang mukhang ireregalo niya para sa akin. Wala pa rin. Kinuha ko na lang ang mga papel na nasa mesa. Miyo, sabi ko habang tinitingnan isa-isa ang mga guhit. Nakakabigla naman itong mga drowing mo. Ay, na-inspire kasi ako sa nakuha kong regalo kahapon.  Tiningnan ko pa ulit. Panay guhit lang naman ni Santa Claus. Si Santa na nasa bunganga ng bulkan. Si Santa na siyokoy. Si Santa na walang balbas. Si Santa na nakatalikod at umiihi sa pader. Ay, si Miyo talaga! : nu Hinati namin ang paggawa ng mga tka. Kay Miyo ang sa kabayo at sa akin naman ang kalabaw. Pasensiya pala kagabi, sabi ni Miyo habang naglalagay ng pandikit sa isang papel. Wala yon, sagot ko habang binabalot ng papel ang isang sungay ng kalabaw. Naisip mo na ba, lumunok muna ako ng laway at idiniin ang papel sa hulma ng sungay, ang bibilhin mo mamaya? Hindi pa nga, e, ang inasahan kong sagot niya. Isipin mo na. Napangiti ako. Parang kay Tiger lang yan, e. Oo nga, no! Inampon kasi namin si Tiger nong summer. Habang nasa sasakyan kami papunta sa Animal Center, iniisip ni Miyo ang gusto niyang hayop.  Ang gusto ko, tigre, sabi niya. E, bawal kayang alagaan ang tigre, sabi ko. Bakit? Mas okey kaya yon na panakot sa mga magnanakaw! Saka wala namang tigre sa Center, Miyo, sabi ni Tita Colette. Wala ka pa bang naisip kagabi? Wala pa nga po, e, ang inasahan kong tugon ni Miyo. Ay, Tita, sabi ko. Tulungan ko na lang po siyang mag-isip. Nag-isip ako. Kung goldfish kaya, Miyo. Uso kaya ngayong summer ang dagat. Nge! Ang gusto kong isda, ibinuka ni Miyo ang kaniyang bunganga para ipakita ang mga pangil niya, e yong deep sea angler. May bombilya sa ulo. Para pag brownout, may ilaw pa rin kami. Baka naman pang-deep sea rin ang pagkain niyan. Natawa sina Miyo at Tita Colette. Sabi ko, E, ahas na lang kaya! Para lagi kang may puwedeng yakapin. Naku! lumaki ang mga mata ni Miyo. Parang ayaw kong kayakap ang ahas. E, kuneho? Ayaw ni Miyo ng carrot. Pagong? Nakakabagot makipaghabulan.  Loro? Mapapagod siyang sagutin ito. Pusa? Baka tulugan lang daw siya palagi. Sumuko na ako nang makarating na kami sa Animal Center. Pagkapasok namin, walang ibang hayop kundi mga aso at pusa. At habang sinasagutan ni Tita Colette ang form para sa pag-aampon, tiningnan-tingnan namin ang mga hayop sa loob. Aakbayan ko na sana si Miyo para sabihing baka wala ang hinahanap niya roon nang may tumahol na asong katamtaman lang ang taas, medyo mataba, at mabalahibo. Yan ang gusto ko! sigaw ni Miyo. At pagkatapos ng ilang araw na pagkausap at pagbisita sa kanila ng mga taga-Animal Center at pagdalaw-dalaw nila Miyo sa aso, inuwi nila ito isang araw bago ang pasukan. Pinangalanan nila itong Tiger. Ngayon, naririnig naming kumakahol si Tiger at papalapit siya sa mga taka!  Patay! sabi naming dalawa nang dumikit na naman ang mga balahibo ni Tiger sa mga tka. : nh Mahaba ang pila papasok sa mall. Marami ang mga mamimili at mayroon nang mga bagong stall sa mga sulok na wala naman dati. At naka-sale lahat. Wow, lumapit sa isang malaking laruang trak si Miyo. Sale daw, o. Less %. Tiningnan niya ang price tag. PHP,.! Mahal! Mahal nga! sang-ayon ko. Ito na lang, mura at original pa raw galing Denmark. Inabot ko sa kaniya ang isang koleksiyon ng blocks. Tiningnan ni Miyo ang brandSego. Nge, sabi naming dalawa. Dapat talaga ni-like ko yong page nong sikat na blogger, sabi ni Miyo habang papasok na kami sa department store. Bakit naman? tanong ko.  Kasi puro daw totoo ang nandon, e, sagot niya. Baka sinabi don kung alin ang totoo sa mall. Tumawa ako. Grabe naman yang page na yan. Alam lahat. Yon ang nakalagay don, e, sabi ni Miyo. Pero di ko ni-like kasi account lang ni Mama ang gamit ko. Hindi naman siguro totoo na alam niya lahat. Saka, wala na tayong magagawa, andito na tayo, sabi ko. E, saan ba tayo bibili? Dito! sagot naman ni Miyo. Panlalaki o pambabae? Panlalaki siyempre, ang sagot niyang inasahan ko. Ngumiti ako nang pumunta kami sa mga nakasabit na damit malapit sa amin. Okey ba to? itinaas niya ang isang bughaw na polo. Gusto ko ang kulay. Oo naman. Pero masyadong maliit, sabi niya. Tiningnan ko ang katawan ko. Mukhang kasya naman sa akin. Pero naibalik na ni Miyo sa sabitan ang polo.  Itong shorts? itinaas niya ang isang maluwang na shorts mula sa isang tambak. Tingnan ko nga sa iyo, Andro. Ipinatong ko ang shorts sa aking pang-ibaba. Ay, masyadong malaki, sabi ko, pero puwede na. Pero masyadong makapal ang tela, ibinalik niya sa tambak ang shorts at itinaas ang isang brief na mayroong mga puso. A, o-okey naman, ang sinabi ko agad kahit ayaw kong magsuot ng ganon. Hindi naman makikita, sa isip ko. Pero hindi pa naman Valentines Day, sabi ni Miyo at ibinalik na ito. Ay, buti na lang! Ganoon ang paulit-ulit na nangyari hanggang sa nakarating kami sa estante ng mga notebook. Ito, maganda! Kinuha ni Miyo ang isang kulay kapeng notebook na mayroong mga disenyong halaman at hayop sa loob. Oo, maganda nga, ngumiti ako nang malaki. Inisip ko na kung ano ang mga isusulat at iguguhit ko sa notebook. Iyon na ang binili ni Miyo, pero hindi pa kami umuwi dahil dumeretso kami sa wrapping station. Gusto niya raw kasing maganda ang pagkakabalot. Hindi naman maipinta ang laki ng ngiti sa mukha ko.  Anong pangalang ilalagay sa card? tanong ng nagbabalot. A, From Miyo, sagot niya, To Papa. : ng Inubos ko ang oras ko sa paggawa ng tka ng Stegodon pagkauwi mula nang naghiwalay kami ni Miyo sa mall. Baka naman hindi pa siya bibili ngayon, ang paulit-ulit kong inisip.  LINGGO Disyembre : nu Iniwan kami ni Tatay sa bahay para mamalengke. Gumagawa na naman kami ni Miyo ng tka. Tulad kahapon, isang kalabaw ang sa akin at isang kabayo ang sa kaniya. Pagkatapos ng dalawang ito, magkukulay na kami, kaya dinala na namin lahat sa bahay ko. Grabe, may itinuro akong bagong kanta kahapon, sabi ni Miyo. E, di mabuti, sagot ko. Gusto mo bang marining? tanong niya. Hindi ako sumagot, pero tumayo na si Miyo at kumanta: May lumipad na maligno. Nahulog sa kaldero  Niluto ng pulis na kalbo. Kinain ni San Pedro. Ang ganda, di ba? tanong ni Miyo pagkatapos. Hindi pa rin ako sumagot. Nakayuko lang ako, idinidiin ang mga papel sa hulma ng kalabaw. Galit ka ba, Andro? Nasa tabi ko na siya. Ayaw mo ba kay San Pedro? Gawin ko na lang Niluto ng pulis na kalbo at kumain siya ng bato. Hindi ako galit! napasigaw na ako. Galit ka, e! tumaas na rin ang boses niya. OO, GALIT AKO! May pumapatak nang luha sa mga mata ko. Abala ka na kasi sa Project Tokling mo, kaya wala ka nang oras para isipin ang regalo mo sa akin! Malakas ang tibok sa dibdib ko. Ha? Wala pa, kasi hindi ko Wala talaga! Hinanap ko na sa kuwarto mo, pero wala talaga! Ha, naghanap ka sa kuwarto ko?! sigaw ni Miyo. Talagang wala akong ireregalo sa iyo. Hindi na tayo bati! Kinuha niya pagkatapos ang lahat ng nakahilerang tka ng kabayo at inilagay sa handbag niya. Uuwi na ako! At hinayaan ko lang siyang umalis.  : nu O, umuwi na si Miyo? tanong ni Tatay nang madatnan niyang ako na lang ang nasa sala. Akala ko ba dito siya kakain? Umuwi na po, sagot ko na mayroong halong iyak. Inaway ko po kasi siya. O, anong nangyari? Kasi po, wala siyang regalo sa akin, mas umiyak pa ako. Paano mo naman nalaman? umupo na si Tatay sa tabi ko. Wala po siyang sinasabi, at hinalughog ko na po ang kuwarto niya. Ha? Hinalughog mo? Opo, niyakap ko si Tatay. Pero, Andro, hindi mo dapat ginawa yon. Saka malayo pa naman ang Pasko, a. Baka hindi pa bumibili si Miyo. At hindi naman kailangang may regalo pag Pasko. Hindi na ako sumagot pa. Umiyak na lang ako nang umiyak. : ng Gumawa ako ng komiks para sa ibibigay ko bukas sa monitomonita. Hindi ko lang alam kung gusto itong itago ng nabunot ko sa ilalim ng kaniyang unan.  LUNES Disyembre : nu Hinanap ko si Miyo pagkatapos kong ibigay kay Titser Andrea ang komiks ko para sa monito-monita. Suot ko ang pusa kong hood. Hihingi ako ng patawad sa kaniya, ang iniisip ko mula kanina pa sa simbang gabi. Una kong pinuntahan ang hardin, pero mga natutuyong damo at ilang bulaklak lang ang naroon. Sunod kong pinuntahan ang palikuran sa Mark Transfiguracion Type II Building pero ang mga gumagawa lang ang naroon. Bumalik na lang ako sa klasrum. Naroon nga si Miyo, kausap ang mga kasamang kakanta sa Project Tokling. Miyo! tawag ko. Hindi siya lumingon. Hindi ang asong jaket ang suot niya.  Miyo, tawag ko ulit. Hindi pa rin niya ako nilingon. Umupo na lang ako, sinusulyapan-sulyapan si Miyo kung sakaling sumusulyap din siya sa akin. : nu Bibigyan ko sana si Miyo ng isang bibingka, pero kasama pa rin niya ang mga kakanta sa Project Tokling. : nt Miyo? Project Tokling. : nh Hindi na ako nagpatuloy sa Operation Tka. Una, hindi na ako pinapansin ni Miyo. Pangalawa, sa -Mapanuri na sila nagpapraktis. Mayroon pang nakalagay sa pinto na Do not disturb. Project Tokling pratice is going on. sa ibaba ng nakasabit na parol.  Nagpasiya na lang akong umuwi. Pababa ng hagdan, nakasalubong ko si Jenny. O, binuksan mo na ba ang regalo ko? tanong niya. A, hindi pa. Inilagay ko na kanina sa bag ang dalawang regalong nakuha ko. Ito ba? inilabas ko ang malalibrong regalo. Yan nga, malaki ang ngiti ni Jenny. Buksan mo na. Pagkabukas ko, isa ngang libro. Nakalagay sa pabalat nito na ito ang pang-anim na karugtong ng kuwento ng binatang kailangang maglaro ng computer game para labanan ang isang tiyanak. Hindi ko napigilang mapaluwa ang mga mata. Wala ka talagang masabi, ngumingisi si Jenny. Siyempre, meron na rin akong pampito. Tiyak na matutuwa si Miyo nito! Paborito niya ang librong ito, ang tumatakbo sa isip ko, pero naalala kong hindi pa nga pala kami bati. : ng Sabik na akong basahin ang regalo ni Jenny, pero itinago ko muna dahil gusto ko itong tapusin sa Miyerkoles dahil walang pasok. Tiningnan ko muna ang iniregalo sa akin ng totoong  nakabunot sa akin. Isang kabanata na ang pamagat ay Unang Pagkikita. May paliwanag sa simula na bahagi daw ng nobela niyang fanfic ng Uno at Michelle, pero dinagdagan niya ng dalawa pang bida. KABANATA : Unang Pagkikita TIN POV Naglalakad ako sa school, suot ang pinakapaborito kong dress -- yong tulad sa cover ng Pop Magazine last month pero ang kaibahan lang ay blue ang kulay ng sa akin, walang belt, ibang bulaklak ang print, walang sleeves, at lampas tuhod ang haba. Nang may bumunggo sa akin. Makikita na ang inis sa mukha ko pero nang pagtingin ko sa nakabunggo, nasulyapan ko ang isang maamong mukha at malalaking mata. Mukhang natataranta ito. Nawala ang inis ko. Ay pasensiya, sabi niya na para pa ring natataranta. Ngumiti ako, sinusubukang ilabas ang mga biloy ko. Im Tin, sabi ko sabay hawi sa buhok. Im Emilio, sagot niya, and Im looking for Nag-beautiful eyes ako. The restroom!  Tin! Emilio! Bumilis ang tibok ng puso ko. : ng Inilalagay na ni Tatay ang mga nakabalot nang regalo sa ilalim ng Christmas tree. Tiningnan ko ang mga ito at nakita ang mula kina Ninong Miles at Ninang Iya. Tay, di po ba anim ang ninong at ninang ko? Bakit po dalawa lang ang nagbibigay sa akin? Baka naman wala pa o nagtatago? Tumawa si Tatay. O, nasaan na ang mga regalo mo? Ay, teka, nasa kuwarto ko po! Tumakbo ako papunta sa kuwarto at kinuha ang mga naihanda ko nang mga regalo. Iniwan ko ang tka ng Stegodon. Wala pa itong kulay.  : ng O, bakit hindi ka pa natutulog? sabi ni Tatay na pumasok sa kuwarto ko. Hindi ko pa kasi pinapatay ang ilaw. Hindi pa ba kayo nagkakabati ni Miyo? Nagkabati na po kami, pagsisinungaling ko. Pupunta nga po ako sa kanila bukas. Mabuti naman, hinimas-himas niya ang buhok ko, na parang alam niya ang totoo.  MARTES Disyembre : nu Nagkakagulo sa klasrum nang dumating ako. Mukhang galit si Aaron kay Jenny. Pinaasa mo kami, sigaw ni Aaron na itinuturo ang librong ibinigay ni Jenny. Anong paasa? tumaas ang kilay ni Jenny. Hindi ko naman sinabing totoo talaga yan. Pasalamat nga kayo at binigyan ko kayo ng regalo. Ano ba ang problema? tinapik ko na lang bigla si Miyo. E, kasi hindi pala totoong pang-anim na karugtong ang librong ibinigay ni Jenny. Fan fiction daw at si Jenny ang isa sa mga bida.   Sabi ni Jenny, may nakalagay namang disclaimer sa dulo. At halos lahat naman daw ng kuwento e hindi totoo. Nginitian ko siya. Mukhang bati na kami. Ay, dumistansiya si Miyo. Di pa pala tayo bati. : nu Ang galing talaga ni Pilandok! sigaw ko. Umupo ako medyo malapit kay Miyo pagkatapos kong ubusin ang baon kong mga puto. Napatingin siya. Tiniyak ko namang makikita niya ang pabalat ng binabasa kong komiksang pinakabagong labas na Si Pilandok at ang Sampung Buwaya. Paborito naming dalawa ni Miyo si Pilandok noon pa sa storybook hanggang sa hinalaw ngayon sa komiks. Tumayo siya at mayroong kinuha sa kaniyang bag. Isang komiks. Pareho ng hawak ko. Mayroon din pala siyang kopya at tumakbo siya para ipakita ito kina Michael Brian at Aaron. Bumuntonghininga na lang ako at binasa ang komiks ko. Kailangang tumawid ni Pilandok sa ilog na puno ng mga buwaya. Nagkunwari siyang bibilangin ang mga ito sa pamamagitan  ng pagtuntong sa likod nila para makatawid. Ay, ang galing magsinungaling ni Pilandok! : nt Binuksan ko ang baunan ko at umupo nang malapit-lapit kay Miyo. Alam kong hindi niya matatanggihan ang amoy ng sinigang. Sino ang may sinigang? inamoy-amoy niya. Napatingin siya sa akin nang matunton ang pinanggalingan ng amoy. Ngumiti ako. Ay, ayaw ko ng malamig na sinigang, sabi niya. At mag-isa kong inubos ang malamig kong sinigang. : nh Habang iniisip ko kung ano ang kaibahan ng mga kumakalat na pekeng impormasyon at mga isinusulat na kuwento, may ipinasa akong papel: Anong gagawin mo mamaya? May bumalik na papel. Tapusin ang taka.  Sinagot ko. Taka? Tutulungan mo na ba ako sa mga taka? Wala nang sagot na bumalik. : nh Pagdating ko sa -Mapanuri, hindi nag-aabang si Miyo para gumawa kami ng mga tka. Naroon pa rin ang babala sa pinto para sa Project Tokling. Bumuntonghininga na lang ako. Inilapit ko na lang ang tainga ako at nakinig sa ineensayo nila. Who be there wash out. Who be there not fly. Who be there not shout. I'm selling you white. Santa Klaws is going to down. Pout, ibinulong ko sa sarili. Teka. Aha! May naisip akong gawin. : ng Pinindot ko ang doorbell ng bahay ni Miyo. Narinig kong lumabas siya at maya-maya ay binuksan niya na ang gate.  Magandang gabi po! Mangangaroling lang. ang sabi ko, suot ang isang dreadlocks na wig, sunglasses, at sombrero na nahanap ko sa bodega. May dala naman akong isang marakas. Oo, ako lang, pero ibang proyekto. Walang pangalan. Uy, Project Tokling din ba yan? At ikaw lang? tanong ni Miyo na tiningnan ang paligid. Naku, dapat may pangalan. At bawal kaya mag-isa pag gabi. Uso kaya ngayon ang patayan. Tumingin-tingin ulit siya sa paligid. Pero sige, kumanta ka na. Ramdam ko na ang Pasko, ang simula ng una kong kanta. Alam mo, parang may kaboses ka, ang sabi ni Miyo nang matapos na akong kumanta. A, a, nilakihan ko ang boses ko. Wala, wala. Di mo ako kilala. At kumanta na agad ako ng panghuli kong kanta. Who be there wash out, malaki pa rin ang boses ko. Who be there not fly. Who be there not pout. I'm selling you white. Santa Claus is going to down.  Shout, sabi ni Miyo pagkatapos. Pumalakpak naman siya. Teka, kukuha lang ako ng barya. Ay, hinawakan ko ang balikat niya para pigilan siya. Hindi yan ang kailangan ko. Ano? tinutukan ako ni Miyo. May ipinabibigay kasi sa iyo si Santa Claus. Iniabot ko ang isang papel. Magpatawad ng kaibigan nang biyayaan ng maramingkayamanan Santa Klaws, ang basa ni Miyo. Tinitigan niya ako, kaya humakbang na ako paalis. Sandali, sigaw niya. Ipakita mo muna si Santa Klaws para gawin ko yan. Ha? napalunok ako ng laway. Kung totoo si Santa, magpapakita siya, ang sabi niya. A, e, sasabihin ko sa kaniya, at nagmadali na akong umalis.  : nh Naihanda ko na ang susuotin ko bukas at nabili ko na ang mga ireregalo ko. Nailagay naman sa ref ang dadalhin kong buko salad. Natapos ko na ring kulayan ang mga tka ng kalabaw at ng Stegodon. May isa na lang na dapat akong gawinang pumunta sa bodega. : ng Santa Klaws! ang sigaw ni Miyo nang pagbuksan niya ako ng gate. MIYERKOLES Disyembre  Ho-ho-ho, nilakihan ko ang boses ko, kahit init na init na ako sa sombrero ko, pekeng bigote at balbas, unan sa tiyan, at magaspang na damit. Ako nga ito. Ho-ho-ho. At bago pa ako makatanggi, hinila na ako ni Miyo papunta sa loob ng bahay nila. Pinisil-pisil niya ang pisngi at tiyan ko. Totoo ka nga! sigaw niya. Sabi kasi nila, hindi ka raw totoo! Ho-ho-ho! Totoo nga ako. Pero bawal na may makaalam na andito ako. At dinala niya ako sa kaniyang kuwarto saka sandaling iniwan. Pagkabalik niya, mayroon na siyang dalang tinapay, kape, at cellphone. Ay, Santa, iniabot niya ang pandesal at tasa ng kape sa akin, kain po muna kayo. Yan lang po ang pandesal namin kasi di raw uso ang kanin sa inyo? Ho-ho-ho! Totoo. Saka, binuksan niya ang cellphone, selfie po pala tayo. Hiniram ko lang kay Mama sandali. At kinunan niya na kami habang may tinapay akong subo. Pero bawal mong ipakita yan sa iba, sabi ko. Ho-ho-ho! Ay, oo nga po pala! Souvenir ko na lang po. Kinamot niya ang ulo niya. Puwede na lang po akong magtanong? Ho-ho-ho. Oo naman, mabilis lang dahil maghahanda pa ako ng mga regalo ng ibang bata.   Sige po. Nasaan po ang sleigh niyo? Si Rudolph? Nagdyip lang po ba kayo? Wala po ba kayong dalang mga regalo? Bakit po kayo marunong mag-Filipino? Bakit medyo maliit po kayo sa personal? Mas mataba po kayo sa picture at palabas sa TV. Tumawa lang ako nang tumawa. Ipinakita naman niya ang mga gamit niya na mayroong mukha ko, este, ni Santa Claus. Alam niyo po ba, nagpatuloy siya sa pagkukuwento, nangaroling kami kanina. Tinawag naming Project Tokling. May kanta pa nga po kami na kasama ka. Binigyan din po kami ni Jenny ng mga tsokolate at tseke na galing daw sa papa niya. Huminga siya sandali. At alam niyo po bang nagpapakabait ako ngayon para regaluhan niyo ako. Nabasa ko nga po ang mga padala niyo. Pero nakaaway ko po ang kaibigan ko Tagaktak na ang pawis ko. Nahihirapan akong huminga. At dahan-dahan akong natumba. Tulong! yinugyog-yugyog ako ni Miyo. Patay na si Santa Klaws!  HUWEBES Disyembre : nu Pinanginig kami ng simoy ng hangin nang nagtipon-tipon kaming mga mag-aaral at guro sa harap ng Mark Transfiguracion Type II Building. Inilulunsad kasi ngayon ang gusali pero sa susunod pang taon gagamitin. Hindi pa nga rin ito natatapos pero mayroon nang mga palamuting banderitas at bulaklak. Hindi pa rin dumarating si Meyor, kahit na nandito na sina Michael Brian at Mon Geoffrey. Nauna pa nga rin ako kahit na-late na akong nakapasok. Naiinis na ang iba dahil gustong-gusto na nilang simulan ang Pamaskong Salusalo para kumain, maglaro, at magpalitan ng mga regalo. Ako, inaantok pa dahil sa simbang gabi kanina. Gusto ko na ring matapos ang araw na ito. Pinilit ko lang si Tatay na pumasok para naman maibigay ko ang regalo ko sa nabunot ko. Basta, hindi lang ako magpapakita kay Miyo dahil sa nangyari kagabi.   Isang masayang araw ito ng pagbibigayan, ang simula ni Prinsipal Gretel nang makitang dumating na si Meyor. Mapalad ang paaralan natin na ang isang mapagbigay na alagad ng bayan natin ang naisip na magsagawa ng proyekto sa ating paaralan kaya narito tayo ngayon para pasalamatan ang kagalang-kagalang na si Meyor Mark Transfiguracion. Meyor? Nagpalakpakan kaming mga mag-aaral nang umakyat si Meyor para magsalita. Paglaki ko, gusto ko ring magkaroon ng gusaling ipapangalan sa akin. Jenny Romero Type V Building, sabi ni Jenny na nasa tabi ko na pala. Kung si Daddy lang sana ang nanalo sa pagkameyor. A, e, bakit Type V? tanong ko. E, five ang paborito kong number, sagot niya. Tumango na lang ako at pumalakpak para kay Meyor. Maraming salamat! Ikinagagalak kong makatulong. At nagsalita si Meyor tungkol sa kung gaano kahalaga ang mga silid-aralan para sa edukasyon. Mapalad daw siyang makatulong sa paaralan ng kaniyang anak. Nagpalakpakan ulit kami nang matapos na si Meyor.  Maraming salamat, Meyor! ang sabi ni Titser Sarah, na tagapagdaloy ng programa. At ngayon naman, tunghayan natin ang maikling pagtatanghal ng grupong Project Tokling! Nagpalakpakan kami habang umaakyat sina Miyo at ang mga kasama niya. Nakasuot ng Santa Claus na costume si Miyo. Magandang umaga po, panimula ni Miyo. May espesyal po kaming kantang ginawa para lang kay Meyor. Sinenyasan niya ang mga kasama niya para magsimula. We have joy. We have fun. Tatay kong nasa Japan. Pera niya ay piso lang, Pambili lang ng babolgam. We have juice. We have pan. Wala namang palaman. Kaya ngayong Kapaskuhan, Kami sana ay bigyan. Ay, si Miyo talaga! : nu Ibinigay ko ang handbag na mayroong lamng mga tka ng kalabaw, plato, kutsara, tenedor, at baso kina Prinsipal Gretel at  Meyor. Inilagay nila ang mga ito sa isang malaking Christmas tree sa auditorium. O, ayan na ba ang ibibigay mo, Andro? si Jenny na kakarating lang. Oo, ginawa konaminyan. Itinuro ko ang mga tka. Galing sa amin ni Tatay ang iba pa. A, yan lang ba? Sumenyas siya. Mayroong dumating na mga lalaking nakauniporme. Mayroon silang dalang malalaking kahon. Ibinababa nila ito malapit kina Prinsipal Gretel at Meyor. Prinsipal Gretel, sabi ni Jenny, narito na po ang donasyong ibibigay ko. Napakarami naman nito, Jenny. Maraming salamat, sabi ni Prinsipal Gretel. Salamat pala sa pagsisimula nitong proyekto, sabi naman ni Meyor. Naku, kaunti pa lang po yan. Marami pa pong ipapadala ang mga magulang ko. Pero baka hindi umabot sa pagpapadala ko, sabi ni Meyor. Bukas na kasi namin ipapadala. Hwag kayong mag-alala, Meyor. Ngumiti si Jenny. Kaya po naming ipadala sa Visayas ang iba pa.  Ngumiti lang sina Prinsipal Gretel at Meyor. Maya-maya dumating si Miyo, dala ang isang handbag. Nakasuot siya ng t-shirt na pinatungan ng polong checkered. Lumapit siya sa amin. Heto po ang ibibigay konamin, sabi ni Miyo. Meron din pong iba pa. Uy, mga tka, sabi ni Prinsipal Gretel. Pareho kayo ni Andro? A, sabay po naming ginawa, sagot ni Miyo. Tumango lang akong hindi tumitingin sa kaniya at humakbang na paalis. Andro, tawag ni Miyo. Hindi ako lumingon. Nakakaramdam pa rin ako ng hiya sa nagawa ko sa kaniya. Pagkatapos ko kasing mahimatay, hindi ko na alam ang nangyari. Nagising na lang akong nasa kama ko. Malamang na tinawagan ni Tita Colette si Tatay at ikinuwento ni Miyo ang ginawa kong pagpapanggap. : nu Andro, sabi ni Miyo na lumapit sa upuan ko, sali tayo sa Trip to Jerusalem.  Ayaw ko, at kumain lang ako ng isang hiwa ng chiffon cake. : nu Andro, sali tayo sa The Boat Is Sinking. Ayaw ko. Kumain lang ako ng isang baso ng buko salad. : nu Andro, sali tayo sa Paper Dance. Ayaw ko, sagot ko na may kaunting inis. Ayaw kong makapartner ang kakaiba manamit. At kumagat ako ng paa ng letsong baboy. Bahala ka, ismid ni Miyo. Di na kita kakausapin kailanman. : nh Pagkatapos naming kumain, nagsimula na kaming magbigayan ng mga regalo. Kumanta muna kami ng awit para sa monitomonita.  Ang aking monito ay mahal ko. Ang aking monita ay mahal ko. Ang aking monito ay mahal ko. Ang aking monita ay mahal ko. Hulaan niyo sino. Ngayon, sabi ni Titser Andrea, tatawagin ko ang isang codename at siya ang magsisimula. Sasabihin lang niya kung bakit ganon ang codename niya at sino ang sa tingin niya ang nabunot niya. Iaabot din niya siyempre ang kaniyang regalo. Sabay-sabay nating bubuksan mamaya ang mga regalo, ha? Tumango kami na malalaki ang ngiti. Ang mauuna ay si Juno, sabi ni Titser Andrea. Napatingin ako. Si Juno ang nabunot ko at wala akong idea kung sino siya. O, sino si Juno? tanong na ni Titser Andrea. Ako po, tumayo agad si Miyo. Napa-Ha! ang lahat, kasama na ako. Si Miyo ang nabunot ko! Bakit naman yan ang napili mo, Miyo? tanong pa ni Titser Andrea. Di ba yan yong kalaban sa binabasa niyong libro? Oo nga po, kinamot-kamot ni Miyo ang ulo niya. Akala ko po kasi Juno ang pangalan ng bida. Mali po ang naalala ko. Nagtawanan kaming lahat. Ay, si Miyo talaga.  At sino naman ang nabunot mo? tanong naman ni Titser Andrea. Si Supremo po! Si Tumayo agad si Jenny, Ako po ang Supremo. Wala nang iba. Inabot agad ni Miyo ang kaniyang regalo kay Jenny na wala man lang bat. Sino naman ang nabunot mo, Jenny? tanong ni Titser Andrea. Si Andro po ang nabunot ko. Siya po si Kalabasa. Nagtinginan ang lahat sa akin. Umiling-iling ako, saka pa lamang tumayo si Aaron. Jenny, ako si Kalabasa, ngisi niya. Nainis lang si Jenny, Ano ba naman kasing codename yan! pero ibinigay din niya ang regalo niya. Nakailang tawag at bigay ang nangyari ngunit hindi pa rin natatawag ang codename ko. Magkahalong kaba at saya ang nararamdaman ko. Nauna pa sa akin si Maria Makiling. O, sino si Maria Makiling? tanong ni Titser Andrea, na hindi napapagod sa pagtatanong.  Ako. Ako po. Tumayo si Kristine. Gusto ko po kasing maging diwata. Bagay ngang maging diwata si Kristine. Yong mabait, ang naisip ko. Sino ang nabunot mo, Kristine? tanong ulit ni Titser Andrea. Ang nabunot ko ay si Stegodon, sagot ni Kristine. Nagtinginan ang lahat kay Miyo, pero naalala nilang si Juno nga pala siya. O, sino na si Stegodon? tanong ni Titser Andrea. Tumayo ako. Ako po si Stegodon. Nabigla si Kristine, Ikaw pala, Andro, at inabot niya pa rin sa akin ang regalo. Maligayang Pasko! nginitian niya lang ako. Salamat, Kristine, ang sabi ko. Sino naman ang nabunot mo, Andro? tanong ni Titser Andrea. A, e, kinakabahan ako. Ang nabunot ko po ay si Juno, ay este, si Miyo! Nagtawanan ang lahat habang lumalapit si Miyo. Pagkatapos kong iabot ang regalo ko, niyakap niya ako at kinagat kunwari na parang tiyanak.   : nh Naghihiyawan ang iba nang malaman ang nakuha nilang regalo. Si Aaron, tatlong tka ng kalabasa ang nakuha niya mula kay Jenny. Nagbigay din si Jenny ng magasin sa aming lahat. Binuksan ko ang iniregalo ni Kristine. Isang manga na magkahawak ang mga kamay ng dalawang tao ang nasa pabalat. Napangiti ako. Miyo! narinig naman namin ang sigaw ni Jenny. Bakit ito ang iniregalo mo? Papalapit siya sa amin dala ang nakuha niyang shower kittabo, habonera, sabon, shampoo, sepilyo, at toothpaste. Patay! At mabilis na tumakbo si Miyo, hila-hila ako. Dumeretso kami sa palikuran ng Mark Transfiguracion Type II Building. Humihingal ako. Ayan, wala na si Jenny, sabi ni Miyo na humihingal. Bubuksan na sana niya ang iniregalo ko sa kaniya, pero may inabot akong mensahe na nakasulat lang sa isang scratch paper. Sorry kanina, bagay naman sa iyo ang suot mo. Sorry din kahapon at noong mga nakaraang araw, ang basa niya. Bat walang para bukas at sa susunod pang araw? Sumimangot ako, kaya inakbayan niya ako. Joke lang, sabi niyang tumatawa. Tumawa na rin ako.  O, buksan ko na to, ha, sabi ni Miyo. Nakangiti akong inaabangan ang reaksiyon niya. Uy, ang pinakabagong labas na komiks ni Pilandok! Salamat, Andro! Sorry ulit, Miyo, inakbayan ko siya, dahil sa kagabi. Alam mo na tuloy na hindi totoo si Santa. Totoo pa rin siya, sabi ni Miyo, Wala lang siyang regalo ulit sa akin ngayon. Bakit? tanong ko. Di kasi ako naging mabait, inakbayan niya ako. Inaway ko kasi ang bespren ko. Sorry at ako pa ang dahilan kaya ka nagkaroon ng kasalanan. Dapat hindi ako nagpanggap. Walang kaso, Andro, sagot niya. Nabigla nga lang ako nong mahimatay ka. Tinawag ko si Mama, kunwaring sumisigaw siya, tapos tinanggal niya ang costume mo. Pinapaypayan ka namin, pinapaypayan niya ako ng kamay niya. At tinawagan ang papa mo, may kunwari nang telepono sa kamay at tainga niya. Nagulat akong ikaw pala si Santa Klaws. Sabi ko na ba na parang kamukha at kaboses mo. Inakbayan niya ako, Ikaw din ba yong nangaroling?  Oo, sagot ko. Sabi ko na nga ba! malaki ang ngiti ni Miyo. Ako rin ang gumawa ng mga bilin ni Santa, sabi ko sabay bagsak ng mga balikat. Galing sa mga hula sa isang magasin. Kaya pala nakakatuwa. Saka niya ako nginitian. At sinabi mo ba ang totoo kina Tatay at Tita Colette? tanong ko. Oo, sinabi kong nagpanggap kang Santa Klaws kasi, sagot niya, naglalaro lang tayo. At naniwala sila? tanong ko pa. Oo, tiyak na sagot ni Miyo. Uso kaya ngayon yon. Nasa TV nga yong isang pulis na nagsuot ng Santa Klaws sa isang party ng mga anak ng mga nahuli nila. Oo nga, no? napahagikgik ako, saka ngitian siya at iniunat ang kamay ko para gawin ang aming secret handshake.  : nh Kristine, nagkasabay naming tawag ni Miyo. Nagtinginan kami ni Miyo. Tumingin at lumapit naman sa amin si Kristine. A, ikaw na ang mauna, sabi ko kay Miyo. Hindi, ikaw na, sabi naman ni Miyo. Sige, tiningnan ko si Kristine, may regalo pala ako sa iyo, iniabot ko ang regalo. Ay, salamat, Andro, ha! sabi niya. May regalo din ako, sabi ni Miyo, na inabot naman ang sa kaniya. Maraming salamat, Miyo! may ngiting sagot ni Kristine. Ang bait talaga ng mga tao pag Pasko, no. Sige, uwi na ako. Sana magustuhan ni Kristine ang mga regalo natin, no? sabi ni Miyo nang makaalis na si Kristine. Oo, may inis kong sagot. Uwi na nga tayo.    : ng Kakatapos lang naming kainin ang mga inihanda namin ni Tatay at ang mga dala nina Tita Colette at Miyo. Naglaro na rin kami ng hulaan ng salita, stop dance, at bunong braso. Ngayon, sabi ni Tatay, magbigayan na tayo ng mga regalo. Sige po, sabay naming sagot ni Miyo. Kumahol naman si Tiger. O, sige, ako na ang mauuna. Kinuha ni Tatay ang kaniyang mga regalo at binsa ang mga pangalan ng pagbibigyan saka ibinigay kay Tita Colette, kay Miyo, at sa akin. Kasunod namang nagbigay si Tita Colette, tapos ako, pero wala akong inabot kay Miyo. Panghuli naman si Miyo, na may itinapon na buto para kay Tiger. Wala rin siyang ibinigay sa akin, tulad ng inaasahan ko. O, puwede nang buksan, hudyat ni Tatay.  Nakita kong binuksan ni Tatay ang regalo ko sa kaniyang cookbook. Salamat, Andro. Kailangang-kailangan ko ito para naman mapasarap pa ang luto ko. Nang binuksan niya ang regalo nina Tita Colette at Miyo sa kaniya, mga cookbook din. Namula si Tatay. At nagtawanan kami. Iba-iba naman ang nakuha ni Tita Colette: mga gamit sa paghahalaman mula kay Tatay, libro mula sa akin, at boxing gloves mula kay Miyo. Panay komiks naman ang iniregalo nina Tatay at Tita Colette sa akin at kay Miyo. O, Andro, lumapit si Miyo sa akin. Wala kang regalo sa akin? Hindi ako sumagot at tumalikod lang. Di ba, naibigay ko na sa Pamaskong Salusalo? may inis kong sabi. Galit ka ba, Andro? tanong ni Miyo. Hindi, mabilis ang tibok ng puso ko.  Galit ka, e, sabi pa ni Miyo. Hindi, a, bumuntonghininga ako. Medyo naiinis lang kasi ako na wala kang regalo sa akin pero meron kay Kristine. Wala talaga para sa Pasko, pero meron sa bertdey mo, mayroong iniabot na handbag si Miyo. Ngayon ko lang ibibigay kasi ngayon tayo magkikita. Bakit hindi ko nakitang may regalo ka? tanong kong nakaharap na sa kaniya. Unti-unti na ring humupa ang mabilis na tibok ng puso ko. Tinago ko. Tumawa siya. Na-inspire kasi ako kay Juno! Ang galing niyang magtago. Ang totoo, sabi ko, meron din ako. Kinuha ko ang isang handbag at iniabot kay Miyo. Salamat! halos sabay naming sabi. Binuksan na namin pagkatapos ang mga regalo namin sa isat isa. Nang maalis ko ang ilang patong na diyaryong supot, mayroong lumabas na isang nguso!   MIYERKOLES Disyembre
Palaso ni Wujan.fil,3,﻿"Mahilig na mahilig sa pagpana si Raha Ishak. Kapag nakikipagkuwentuhan sa kanyang mga kaibigan, laging tungkol sa pana ang kanilang usapan. Para bang wala na siyang kapaguran kapag pana ang pag-uusapan. Kaya sa buong kaharian, alam na alam ng lahat ang pagkahumaling ni Raha Ishak sa pana. At sa laki ng hilig niya, pati ang mapapangasawa ng kanyang magandang anak na si Bintang Devi ay nais niyang isang mahusay na mamamana. Minsan, nagdaos ng isang paligsahan para piliin ng raha ang pinakamahusay na manunudla sa kanyang buong kaharian. Maraming mamamana mula sa iba’t ibang lugar ang dumating at lumahok sa paligsahan. Pero sa tingin ng raha wala isa man sa kanila na maaaring mapangasaawa ng kanyang magandang anak. Nabalitaan ng isang mahirap na mangangaso ang tungkol sa paghahanap ng raha ng pinakamahusay na mamamana. “Ito na ang pagkakataon kong makapag-asawa ng isang prinsesa,” sabi ni Wujan, ang mangangaso. Nakaisip agad siya ng isang magandang balak. Nanghuli siya ng mga ibon, pinatay ang mga ito at saka dinukit ang kanilang kanang mata. Tinuhog niya sa mata ang mga ibon at saka naglakbay patungo sa palasyo. Sa daan, sumigaw siya ng “Bili na kayo! Ibong may isang mata! maraming batang nagsunuran sa kanya dahil noon lamang nakakita ng gayong ibon. Patuloy sa pagsigaw si Wujan, “Bili na kayo! Ibong may isang mata!” hanggang makarating sa tabi ng palasyo. Nang makita ng raha ang nagkakagulong mga bata, pinapunta niya ang isang kawal para mag-usisa. “Isa lamang pong tindero, mahal na raha, na naglalako ng mga ibong isa lamang ang mata,” sabi ng inutusan. Pagkarinig, nag-isip sandali ang raha at pagkaraa’y ipinatawag sa kawal si Wujan. “Totoo bang ang tinda mo’y mga ibon na iisa lamang ang mata?” tanong ng raha. “Opo, mahal na raha. Lahat po ng ibong ito ay tinudla ng aking palaso sa mata,” paliwanag ni Wujan. Nagulat si Raha Ishak sa sinabi ni Wujan. “Binata, hindi madaling patamaan ng palaso ang mata ng lumilipad na ibon. Kung nagawa mo iyan, ikaw ang pinakamahusay na mamamana sa aking kaharian,” sabi ng raha. “Dapat kang magkaroon ng magandang asawa. Payag ka bang makasal sa aking anak na prinsesa?” Agad na sumagot si Wujan. “Isa lamang po akong mahirap na mangangaso. Wala akong salaping ipambubuhay sa anak ninyo!” “Hindi problema ‘yan. Ako ang bahala sa lahat at dito sa palasyo kayo titira,” sabi naman ng raha. Tuwang-tuwa si Wujan pero di siya nagpahalata. At di nagtagal, ikinasal ang dalawa. Tuwang-tuwa si Wujan sa naging kapalaran niya. Bukod sa isang magandang prinsesa ang asawa, sa palasyo pa ng raha sila titira. Maraming kinumbidang bisita si Raha Ishak sa marangyang kasal ng kanayang anak. Marami ring inihandang pagkain at walang tigil sa pagtugtog ang mga musiko. Sa laki ng tuwa, biglang tumayo ang raha at nagsalita: “Makinig kayong lahat! Ipapakita ngayon ng pinakamahusay na mamamana sa aking kaharian ang kanyang galing! Namutla si Wujan nang marinig ang raha. Pero nakaisip agad siya ng idadahilan. “Mahal na raha, gusto ko mang ipakita ang aking galing ay hindi ko magagawa. Naiwan ko po ang aking busog at palaso sa aming bahay,” sabi niya. Pero hindi pa rin nakaurong si Wujan nang sumagot ang raha: “Hindi problema! Ipapagamit ko sa iyo ang aking pana.” Ipinakuha ng raha ang kanyang busog at palaso at iniabot ito sa nangangatog na si Wujan. “Ngayon, binta,” sabi ng raha, “Ipakita mo sa aming lahat ang iyong galing.” Noon lamang nakahipo ng pana si Wujan. Kaya dahan-dahan niyang hinigit ang busog at itinutok ang palaso sa langit. Takot na takot siyang pawalan ang palaso habang patuloy na lumilipad ang maraming ibon. Nagtaka ang mga tao kung bakit hindi pa niya pinapana ang kahit isa sa mga ibong iyon. Ang iba’y malakas pang nagtawa sa kanya. “Ha! ha! ha! Natatakot! “Tingnan ninyo’t ni hindi marunong humawak ng pana!” May isang lalaking hindi nakatiis sa kahihintay kaya lumapit kay Wujan at malakas na tinapik sa likod ang binata, “Tira na, dakilang mamamana!” Sa lakas ng tapik, Nabitiwan ni Wujan ang palaso. Nagkataon namang may isang ibong lumilipad sa tapat ni Wujan at biglang nahagip sa leeg! Tsak! Bumagsak sa lupa ang ibon! Pinulot ni Raha Ishak ang ibon at nang makitang nakatusok ang palaso sa leeg, tuwang-tuwa niyang nilapitan si Wuajn. “Talagang ikaw ang pinakamahusay na mamamana na nakita ko,” sabi ni raha. Nagulat ang lahat ng tao sa nangyari. At nagkunwari namang galit si Wujan. “Di na ako hahawak kailanman ng pana. Gaya ng sinabi ko noon, laging sa mata ko pinatatamaan ang mga ibon at hindi sa leeg. Kung hindi ako tinapik sa likod ng taong iyon, tiyak na sa mata tatamaan ang ibon,” sabi pa niya. Pinagalitan pa ng raha ang lalaking tumapik sa likod ni Wujan. At magmula noon, hindi na kailangan pang humawak ng pana si Wujan. Wala na ring makapagsasabing hindi siya ang pinakamahusay na mamamana sa buong kaharian."
Pandaguan.fil,3,﻿"Walang namamatay na tao noong araw. Dahil pinagpala ng bathalang si Kaptan, payapa ang buhay ng mga unang tao sa lupa. Walang sakit na dinaranas ang mga tao dahil malinis ang lupa, hangin, at tubig. Walang digmaan at walang sanhi ng kasalanan dahil sagana sa pagkain ang magandang paligid at kakaunti pa lamang ang mga tao. Nakatira sa tabing dagat sina Pandaguan at Lupluban at ang kaisa-isa nilang anak na si Anoranor. May malikhaing isip si Pandaguan at napakahilig niyang tumuklas ng kung ano-ano. Araw-araw, may bago siyang naiisip gawin, mula sa bagong gamit laruan ni Lupluban sa bahay hanggang sa bagong laruan ni Anoranor. At isang araw, nakalikha siya ng lambat. Kumukuha siya ng makukunat na baging sa gubat na kikninis, at ibinababad sa dagat para lalong kumunat. Pagkatapos, pinagkabit-kabit niya ang mga baging hanggang maging isang matibay at malaking lambat. Noon din, sinubok niya ang gamit ng lambat. Isang malaking pating ang nahuli ng lambat. Pilit hinila ni Pandaguan ang lambat para maihain sa dalampasigan ang pating. Tuwang-tuwa siya sa tibay ng lambat. Ngunit biglang namatay ang pating nang mabilad ang katawan sa init ng araw. Nalito si Pandaguan. Hindi niya maintindihan kung bakit namatay ang pating. At napaiyak siya, malakas na malakas na iyak. Narinig ni Kaptan ang iyak ni Pandaguan. Noon lamang siya nakarinig ng iyak ng tao at inutusan niya ang mga langaw para magsiyasat. Nagkakain noon ang matatakaw na langaw kaya’t hindi pinansin ang utos ni Kaptan. Sa galit ng bathala, isinumpa ang mga langaw Kaya mula noon, naging palaboy ang matatakaw na langaw at padapo-dapo sa anumang makitang pagkain. Tinawag naman ni kaptan ang isang uwang at ito ang inutusang bumaba sa lupa. Mabilis na tinupad ng uwang ang utos. Nakita niya si pandaguan na iyak nang iyak sa tabi ng patay na pating sa dalampasigan. Agad niyang iniulat kay Kaptan ang nakita. Lalong nagalit ang makapangyarihang bathala. Nahagilap niya ang isang matalim na kidlat at galit na galit na ipinukol sa lupa. Tinamaan ng kidlat si Pandaguan at nasunog. Napunta si Pandaguan sa Daigdig ng Kabilang-Buhay. Si Pandaguan ang unang tao sa Kabilang-Buhay. Mabilis na kumalat ang balita at naging usapan ang paglamatay ni Pandaguan. Ipinagluksa ni Lupluban ang pagkamatay ng asawa. Dinalaw si Lupluban ng mga tao at nakiramay. Isa sa mga dumalaw si Maracoyrun. Matagal nang gusto ni Maracyrun si Lupluban kaya’y lihim ma maligaya ang lalaki sa nangyari. Sinamantala ni Maracoyrun ang pagkaulila at pag-iisa sa buhay ni Lupluban. “Huwag kang malungkot,” tukso ng lalaki. “Mas aalagaan kita’t mamahalin.” Hindi tumigil sa panliligaw si Maracoyrun hanggang sa mapatango niya si Lupluban. Tatlumpung araw si Pandaguan sa Kabilang-Buhay. Napakalungkot at nag-iisa siya sa Kabilang-Buhay. Nalulungkot siya at wala ang asawa’t anak. Nalulungkot siya lalo na dahil kay Lupluban. Mahal niya si Lupluban at naaawa siya sa asawa. Tatlumpong araw din siyang iyak nang iyak. Sa dulo, naawa si Kaptan kay Pandaguan. Pinabalik ng Bathala si Pandaguan sa lupa. Si Anoranor lamang ang nasa bahay nang dumating si Pandaguan mula sa Kabilang-Buhay. Gulat na gulat si Anoranor ngunit natuwa dahil nakabalk sa lupa ang kanyang ama. Sinabi niya kay Pandaguan ang nangyari. Sinabi rin niyang nasa isang pagdiriwang sa kabilang nayon si Lupluban kasama si Maracoyrun. Inutusan ni Pandaguan si Anoranor na sunduin sa pagdiriwang si Lupluban. Nakainom ng alak si Lupluban at masayang-masaya nang sunduin ni Anoranor. Hindi siya makapaniwala sa balita ng anak. “Paano makakabalik ang patay?” tanong niya. “Nananaginip lang ang anak mo,” sabi ni Maracoyrun. At hindi sumamang umuwi si Lupluban. Parang muling namatay si Pandaguan nang umuwi si Anoranor na hindi kasama si Lupluban.	 Sa sama ng loob, hiniling niya kay Kaptan na muli siyang dalhin sa Kabilang-Bahay. magmula noon, hindi nakababalik sa lupa ang sinumang mapunta sa Kabilang-Buhay. Ang sabi ng matatanda, kung naniwala lamang si Lupluban sa pagbabalik ni Pandaguan ay wala sanang namamatay na tao hanggang ngayon."
Pangkat Papaya inside pages,3,LUNES : nu Sinisipol-sipol ko ang Awit ng Barkada nang makita ang poster ng Clubs Day sa dulo ng hagdanan. Naka-sunglasses ang araw sa poster kahit sobrang lamig tuwing Enero. May drowing pa ng mga batang naglalaro. At sa ilalim, nakasulat ang: CLUBS DAY Isang Engrandeng Pagdiriwang ng mga Samahan at Pagkakaibigan Tinutukan ko pa ang poster. May nakasulat sa isang sulok nito. Napakaliit. apakopo apang haparipi sapa ipiskupul. Hindi ko maintindihan ang nakasulat. Basta ang alam ko, napakaraming letrang p at mahaba ang mga salita.  Kinokopya ko ang nakasulat nang dumaan si Miyo. Miyo! Uy, Andro. Nandito ka na pala! Huminga siya nang malalim. Bat di ka late? Kasi ang hindi na ma-late ang resolution ko para sa bagong taon. Late ka kay nong nakaraang linggo. Di ba ang resolution mo e mag-aaral ka na nang mabuti? E, puwede namang gumawa ng bago, di ba? At may gagawin kay tayo ngayon para sa club. Club? Para sa Papaya? Papaya? Itinuro ko sa kaniya ang poster. Ito, o, para sa Clubs Day, Miyo. Sa Miyerkoles na. Tayo ang naka-assign na gumawa ng lettering. Ilang letra na ang nagawa mo? Ha? A, e, wala pa. Gagawin ko na lang mamaya. Maiksi lang naman ang Comics Club. Si-sige. Aalis na si Miyo. Hinila ko siya. Teka, Miyo.  Bakit? Pawis na pawis ang mukha niya. Tingnan mo ito, o. Itinuro ko sa kaniya ang isang sulok ng poster. 'Yong sapatos? Ganiyan din ang kay Kristine, e. Hindi. 'Yong nakasulat. Alam mo ba 'to? Ay, oo! Lumaki ang mga mata ni Miyo. Ay, hindi pala. A-akala ko may kinalaman sa Clubs Day. Baka nga, sagot ko. Sa tingin ko, secret code ito na pag nahulaan ay may premyo sa Clubs Day. Gusto mo akong tulungang i-decode? HUWAG! Ha? Bakit? Ay, huwag . . . huwag ako. Hindi ako magaling sa mga ganiyan. Hay, madali lang naman, Miyo. Basta, tulungan kita mamaya na tulungan akong i-decode ito, ha? O, si-sige.  : nu Naka-sunglasses si Miyo nang lumabas sa klasrum. Miyo, bakit ka naka-sunglasses? Hindi naman mainit. Sabi kasi ni Louis. At hindi raw 'to sunglasses. Shades daw. Sabi ni Louis? Oo, ipinahiram niya. Uso daw kasi 'to ngayon. Lumabas si Louis. Nilapitan siya ni Miyo. Louis, salamat pala sa shades. Ang cool nito. Youre welcome, EJ! Kumindat siya. EJ? sabi ko. Bakit EJ ang tawag sa 'yo ni Louis? EJ para sa Eufemio Jade. Mas cool daw kasi ang EJ kaysa Miyo. E, 'yon ang tawag ko sa iyo, e. Bespren tayo. Andro ang tawag mo sa akin, at Miyo ang tawag ko sa 'yo. E, puwede namang dalawa ang palayaw, a. Pag ikaw, Miyo. Pero pag si Louis, EJ.  Bakit bagong bespren mo ba si Louis? Hindi ko na itinanong. Inisip ko na lang, marami na talagang nagbago sa bagong taon. Mas tumangkad pa si Miyo. Mas masakit pa sa ilong ang pabango niya. Naglalagay na ako ng deodorant sa kilikili. Mas gusto ko ring nakapantalon kahit puwede pa rin kaming mag-shorts. At gusto kong patusok-tusok ang buhok ko. At isa pang bago, si Louis, ang transferee galing sa Amerika. : nt Miyo! Tinapik ko ang likod niya dahil nakayuko siya. Uy, Andro! May sinusulat siya . . . yopo Ano 'yang sinusulat mo? Para ba 'yan sa Comics Club? A, oo. Itinago niya ang papel. Puwede ko bang tingnan? Huwag na! Ay, huwag muna. Ipinasok niya ang papel sa bag. Huwag na lang kasi praktis lang 'to para sa lettering.  Ganon ba? Umupo ako sa tabi niya. Naalala mo bang tutulungan kita na tulungan akong alamin ang secret code? A, 'yon? Di ko na maalala 'yon, e. Wala lang siguro 'yon. Sige na. Subukan lang natin. Heto, o, isinulat ko. Apakopo apang haparipi sapa ipiskupul. Tingnan natin kung may alam tayong salita. Meron! Ano? Heto, o, sap. Don yata kami naligo nong summer. Binisita namin ni Mama si Lola sa probinsiya. Sa tabi ng sap ang bahay nila kay halos araw-araw akong naliligo. Meron pa nga daw malaking buwa Okey na, Miyo. Pinigilan ko ang pagbuka ng bibig niya na parang buwaya. Naikuwento mo na 'yan, di ba? Basta, may kinalaman sa sap 'to. Pero di ko maintindihan ang iba pa. Siguro... School!Napasigaw ako. Parang katunog ng school ang ipiskupul. Di kay. Mas katunog kay ng ipis. At iba ang ispeling.  Pero magkatunog talaga sila, Miyo. Parang inispel mo sa Filipino pero may dagdag lang. School. Iskul. Ipiskupul. Ay, baka nga. Tumayo si Miyo. Sige, puntahan ko muna si Louis. Si Louis? Bakit? Ay, ibabalik ko kasi ang shades. Sige, tapos bumalik ka agad. Hindi na bumalik si Miyo. : nh Hawak ni Miyo ang sunglasses habang nananalamin. Akala ko ba ibinalik mo na 'yan kay Louis? Tiningnan ko ang isa pang Miyo sa salamin. Ibinalik ko na nga, pero sabi niya, akin na lang daw. Marami daw siyang shades. Pero hindi naman mainit. E, cool naman daw, e. Nakita ko nga sa magasin na uso 'to sa mga artista.  gusto mo na ng shades? Hi! Wooooooow! Ayoko. wala namang nakakasilaw. gusto mo na ng shades? Hi! Wooooooow! Ayoko. wala namang nakakasilaw. Sige, pagkatapos mong magpapogi, gawin na natin 'yong lettering para sa booth. At inunat ko ang kanang kamay ko para sa secret handshake namin. Ay, ulit. Nagkamali si Miyo sa secret handshake namin. Dalawang beses pa siyang nagkamali. Siguro, kailangan mong hubarin ang sunglasses mo. Hinubad ni Miyo ang sunglasses pero hindi na namin inulit ang secret handshake. Dumating na kasi si Louis.  Uy, Louis! sabi ni Miyo. Ang cool nitong shades. Sinuot niya ulit ang sunglasses. Siyempre, its from the States. Nasa Massachusetts kasi ang tita ko. Palabas na ako nang tinapik ako ni Louis. Hey, Andro! Gusto mo ba ng shades? Marami ako sa bahay. Ay, salamat na lang, Louis. Hindi naman mainit dahil taglamig dito ngayon sa Pinas. Tumawa si Louis. Tama nga si EJ. Tiningnan ko si Miyo nang masam. Tama siyang joker ka. Tumawa ako nang pilit. Mahilig talaga sa mga joke si Andro, singit ni Miyo. Minsan nga nahulog siya sa kanal don malapit sa bahay nila. Tapos muntik pa siyang malunod nong nag-outing kami. Binuksan ko na ang pinto ng palikuran. Miyo, nasa klasrum lang ako pag handa ka nang gumupit.  Matagal bago dumating sa klasrum si Miyo. Tinapos namin ang lettering. Ako ang gumawa ng C-O-M-I-C-S-C-L at si Miyo sa U-B. Hindi ko na siya hinintay na lumabas ng klasrum. Sabi ko sa kaniya, siya na ang maglinis ng kalat namin. Hinila ko na lang ang stroller ko papuntang hagdanan. Nandon pa rin ang poster. Tinutukan ko ito. Naging ulo ni Miyo ang araw. Naging si Louis naman ang isang bata. Ako ang isa pa. Naka- sunglasses si Louis at lumipad siya para makipaglaro kay Miyo. Nawala ang ibang bata. Tumingala ako kina Miyo at Louis. Sabi ko, Sali ako. Sagot nila, Mapapagod lang ang puso mo. Naalala ko ang tawa ni Louis sa palikuran. Uy, Andro! Tinapik ako ni Miyo na naka-sunglasses. Sabay na tayong bumaba. Ikaw na lang. Tinitingnan ko pa itong poster. Sige, pero sigurado ka bang ayaw mo ng shades ni Louis? Puwede kitang ihingi? Ayaw ko! Hindi naman mainit. Napakainit nang lumabas na ako sa gate.  MARTES : nu Nagbago ang schedule namin sa buong linggo dahil sa Clubs Day. Ay, walang P.E. sabi ni Miyo. Wala ring Computer, dagdag ko. Its okay, EJ and Andro, sabi ni Louis. Masaya naman ang Clubs Day bukas. Tama ka, Louis. Pero wala ka di bang club? Wala kang booth? Oo, EJ. Puwede akong pumunta sa lahat ng club. Uy, suwerte mo. Punta ka sa Comics Club, ha? Ako ang bantay pagkatapos ng opening ceremony. Dadalhin ko ang paborito kong komiks.   Nainis ako. Naalala ko tuloy ang unang Lunes ng Enero. Bihira na nga lang akong makadalo ng flag ceremony, natiyempo pa na ipinakilala si Louis. Tulungan daw naming maka-adjust siya dahil iba ang dati niyang paaralan sa US, sabi ni Prinsipal Gretel. Malas pa, sa klase namin siya dahil isa lang naman ang seksiyon ng Grade . : nu Louis and his family are from Massachusetts. Can you spell the word Massachusetts? tanong ni Titser Andrea. Again, what is the word, Titser Andrea? tanong ni Miyo. Inulit ni Titser Andrea. Mas-sa-chu-setts. M-A-S-A-T-S-U-S-E-T-S! sagot ni Miyo. Nice try, Miyo. But its not the spelling of Massachusetts. Isnt it, Louis? Sumang-ayon si Louis. At pagkatapos ng apat pang maling ispeling, si Louis na ang sumagot, M-A-S-S-A-C-H-U-S-E-T-T-S. Four ss and two ts.  Wow, ang galing mong mag-English. Ang hirap kay non! sabi ni Miyo. There are really many words in English that are difficult to spell. Just like my name. It has a silent s but it is spelled as L-O-U-I-S. Dont forget that ou is pronounced like ooh. Ooh! ang reaksiyon ng klase. Thanks, Louis, sabi ni Titser Andrea. And class, do you know that Louis can also speak Filipino fluently. They speak Filipino in their house in Mas-sa-chu-setts. At kailan po siya babalik sa Mas-sa-chu-setts? itatanong ko sana pero hindi ko ginawa. Baka ako ang ihalimbawa ng hindi dapat tularang estudyante. Tulad noong ipinaliwanag ni Titser Andrea na may mga nagbabago sa aming katawan at may mga kailangan kaming gawin. At nagpakita siya ng drinowing na bata na mukhang mabaho. Hindi dapat tularan, sabi niya. Ang tularan daw namin ay si Louis, na mukhang malinis. : nu Dugtungan ang mga pahayag gamit ang mga nakalagay na pandiwa. Ganon ang panuto sa worksheet namin sa Filipino. KAILAN KAYA SIYA AALIS?  Ganito ang unang bilang: Si Louis ang bagong estudyante sa paaralan. Siya ay ______. [gawa] Sinagot kong: Siya ay gumagawa ng problema. Pinalitan ko. Siya ay kunwaring gumagawa ng kabutihan. Inalis ko ang kunwaring. Pagkatapos sagutan ang worksheet, nagpasa ako ng note kay Miyo: Usap tayo mamayang tanghali. Hindi siya sumagot. : nt Miyo, natanggap mo ba ang note ko? Anong note? Anong nakalagay? Di bale. Gusto ko sanang kausapin ka. E, nag-uusap na tayo. 'Yong walang nakakarinig. Punta tayo sa hideout. Siya ay gumagawa ng problema. Siya ay kunwaring gumagawa ng kabutihan. Si Louis ang bagong estudyante sa paaralan. Siya ay ______. [gawa]  Aling hideout? Miyo, di ba sa palikuran ang hideout natin? Ay, oo nga pala! Muntik ko nang makalimutan. Ang hirap kasi ng worksheet. Pumasok kami sa palikuran ng Mark Transfiguracion Type II Building. Ang tagal-tagal na nitong ginagawa pero wala pa ring bowl at urinal, sabi ko nang pumasok kami. Kung Type II ito, saan kay ang Type I Building? tanong ni Miyo. Baka sa kabilang paaralan, sagot ko. Pero hindi 'yan ang pag-uusapan natin. Tungkol kay Louis. Tungkol kay Louis? Oo, kay Louis! A, 'yong sagot sa worksheet kanina. 'Yong tungkol kay Louis. Ang sagot ko: Siya ay gumagawa ng samahn. Samahn? Anong samahn? A, e, kunwari lang, sagot ni Miyo.  Nagsalubong ang mga kilay ko. Ibang tungkol kay Louis ang pag-uusapan natin. Sa sagot niya sa worksheet? Sa galing niya? Sa sobrang bait niya? Sa komiks niya na galing sa States na ipapahiram niya sa akin bkas? Sa... HINDI! Lumakas ang tibok ng puso ko. Huminga ako nang malalim. Tungkol sa pagiging magkaibigan ninyo. Ay, talagang close kami. Parang ganito. Inekis niya ang kaniyang kanang hintuturo at hinlalato. Palagi nga akong pumupunta sa bahay nila, e. 'Yon ang problema, Miyo. Mas close na kayo ni Louis kaysa akin. Lagi kayong nag-uusap. Marami kang hiniram galing sa kaniya. Hindi ka na dumadalaw sa bahay. Di ba, ikaw ang bespren ko at ako ang bespren mo? Ay, siyempre naman! Ikaw ang una kong bespren. Ngumiti siya nang napakalaki. At si Louis ang kasunod kong bespren. Pero wala naman sa mga wish mo sa bagong taon na magkaroon ng bagong bespren. E, puwede namang gumawa ng bago, di ba? Hindi ako nakasagot. Bumilis ang tibok ng puso ko. Iniwan ko sa hideout si Miyo. Hindi ako nakipag-secret handshake sa kaniya.  Andro! sigaw ni Miyo. Lumingon ako. Gusto mo sabihan ko rin si Louis na pahiramin ka ng mga komiks niya? Hindi ko siya sinagot. : nh Hindi pa dumarating si Titser Andrea para sa DEAR (Drop Everything and Read) at Free Time namin. Balak ko pa namang magpraktis ng kanta para sa practicals sa Music sa susunod na Miyerkoles. Sinubukan ko na lang i-decode ang secret code. Ipiskupul. Sapa. Ay, wala akong maisip! Miyo, patulong naman, o. Nilapitan ko siya. Tumawa siya nang malakas. Anong nakakatawa? tanong ko. Heto, o. Itinuro niya ang nakasulat sa notebook niya. KRISTINE OSORIO Admirer EUFEMIO JADE APILAR Friend = Married Married daw kami ni Kristine!  Bakit kayo married? tanong ko pa. Kasi sabi ng FLAMES. FLAMES? Paano gawin 'yan? Una, isulat ang mga buong pangalan. Pati middle name? tanong ko ulit. Bahala ka. Pero subukan mong isama ang middle name o initial kung ayaw mo ang resulta. Tapos, iekis mo 'yong magkaparehong mga letra sa dalawang pangalan. Kahit naulit? tanong ni Jenny, na nasa tabi ko na. Oo, basta meron sa dalawa, sagot ni Miyo. Tapos, bilangin lahat ng naka-ekis. Ito kay Kristine, siyam. Pito sa akin. At ang ibig sabihin ng siyam ay admirer? May inis sa tanong ko. Oo, kasi binilang ko sa mga letra ng FLAMES. -F, -L, -A, -M, -E, -S. Tapos babalik sa -F, -L, -A. Basta pabalik-balik lang pag sobra. Kay admirer ang tingin ni Kristine sa akin. E, ano naman 'yong ibang letra? usisa ni Jenny. Ang F ay Friend, L ay Lover, M ay Married, E ay Enemy, at S ay Sweetheart.  pa kay tayo. pa kay tayo. At binilang mo ang lahat ng magkaparehong letra kay ang ay Married? tanong ni Jenny ulit. Oo! Siyempre, hindi totoo 'yan, di ba? sabay naming tanong ni Jenny. Ay, di ko alam, sagot ni Miyo. Turo lang 'to ni Michael Brian sa akin e. At napansin ko nga na marami sa klase ang nagpi-FLAMES. Ano ba 'yan? sabi ni Jenny. Siyempre, hindi totoo 'yan, Andro. Bata Sasabihin ko sanang hindi talaga totoo na may gusto si Kristine kay Miyo pero dumating na si Titser Andrea. Get your spelling booklets and write to , sabi ni Titser Andrea. We will have a short spelling test before DEAR and Free Time. At kasama sa inispel namin ang Massachusetts. Nalito ako kung ilang s at t ang isusulat. O, who got a ? tanong ni Titser Andrea, pagkatapos naming tsekan ang mga booklet.  Si Jenny po, sigaw ni Miyo, na nagtsek sa booklet ni Jenny. Ang galing naman ni Jenny! Nag-aral siguro siya nang mabuti, sabi ni Kristine. Ay, hindi, sabi ni Miyo. Inspired siya! Heto o, married daw sila ni Louis. Ipinakita ni Miyo sa klase ang nakasulat sa likod ng papel ni Jenny. JENNY ROMERO LOUIS ESPEJO Enemy Enemy = Married Uuuy, sabi ng buong klase. Namula sina Jenny at Louis. Hindi na kami nakabab sa library. Binalaan na lang kami ni Titser Andrea tungkol sa paglalaro ng FLAMES.  MIYERKOLES : nu Marami ang naka-sunglasses dahil maaraw. Wala si Miyo sa booth. Mag-isa kong ikinabit ang lettering ng pangalan ng club namin. Pero alam kong dumating na si Miyo. Nakadispley na kasi ang koleksiyon niya ng mga superhero comics. Itinabi ko sa komiks niya sina Alexandra at Pilandok. Pati na rin ang ginawa naming komiks na ibebenta namin. O, Andro, saan na si Miyo? tanong ni Titser Johanna, ang adviser ng Comics Club at titser din namin sa Art. Hindi ko nga rin po alam, e, pero nandito na po 'yon. A, ganon ba? Kayo kasi ang naka-assign sa booth pagkatapos ng opening ceremony hanggang :.   Baka dumeretso na po sa gym. Baka nga. Hala, punta na rin tayo. Sa ceremony, nagsalita si Prinsipal Gretel tungkol sa halaga ng pagkakaroon ng parehong interes para magkasundo ang mga tao. Sumunod si Ate Sab, ang Supremo ngayong taon, na ipinaliwanag ang pgkakayos ng mga booth. Nagsalita rin si Meyor Mark Transfiguracion bilang presidente ng Parents-Teachers Association. At sa huli, kumanta si Jenny, ang Katuwang na Supremo namin, ng Tagumpay Nating Lahat. : nu Inayos-ayos ko na ang mga kailangan sa booth, tulad ng presyo at listahan ng mga komiks. Uy, Andro! Hinawakan ni Kristine ang balikat ko. Comics Club pala kayo ni Miyo, 'no? nasaan si miyo? hindi ko po alam. baka naligaw kasi naka-shades na naman siya...  Oo nga, e. Inayos ko ang buhok ko. Pero wala siya dito, e. Malaki ang ngiti ko. E, kanina pa nandito si Miyo, a. Nakita ko siya kasama ni Louis. Si Louis? Oo, si Louis. Ay, hayaan na lang natin sila. Ikaw, may gusto ka bang komiks? A, sige. May ginawa ba si Miyo? Napansin ni Kristine ang Ang But ng Stegodon. Ay, heto pala. Si Miyo ang nagdrowing. At ako ang sumulat, dagdag ko. Ang galing ni Miyo magdrowing, dagdag niya ulit. Di naman masyado. ang ganda ng drowing ni miyo! ang ganda ng drowing ni miyo! ako sumulat niyan!  Maganda kay. Binuksan ni Kristine ang pitaka niya at nag-abot ng limampung piso. Heto ang bayad ko. Papa-autograph ko mamaya kay Miyo. Ibinalik ko ang pera ni Kristine. Ay, hindi naman 'yan ibinebenta, e. Ha? E, kung basahin ko na lang dito? Ay, hindi rin puwede, e. Sige, magbabayad ako para basahin 'to. Ay, ay, ay! Inagaw ko sa kaniya ang Ang But ng Stegodon. Hindi kasi talaga ito kasali dito. Naligaw lang. Alin ang naligaw? sabi ni Miyo na kakarating lang. Hinubad niya ang suot na sunglasses at tiningnan si Kristine. Uy, bibilhin mo ba ang komiks namin? Sana nga, e, pero hindi daw kasali sabi ni Andro. Ha? E, kasali kay 'yan. PHP lang para sa 'yo. Ay, singit ko. Oo nga, kasali nga 'to. Akala ko kasi draft ang nakadispley. Kahit draft pa 'yan, bibilhin ko, sagot ni Kristine.  : nu Tapos na ang oras ng pagbabantay namin ng booth. Niyaya ko si Miyo na bumili ng dalandan shake pero hindi niya ako sinamahan. Kailangan daw niyang pumunta ng palikuran. Nag-ikot na lang ako. Una kong dinaanan ang Life Savers Club. Pinainom nila ng tubig ang presidente nilang si Monnie dahil nahilo sa sobrang init. Sa Science Club, nagpasubok sila ng glue na galing sa langk, hollow block na hinaluan ng kahoy, at volcano model. Nagbenta naman ang Writers Club ng mga ginawa nilang kuwento. Binili ko ang kuwentong Ang Robot na Stegodon, pati na ang origami ng ibon mula sa Arts and Crafts Club. Hul kong pinuntahan ang Board Games Club. O, Andro, tawag ni Aaron. Sali ka naman sa pakontes namin ng Game of the Generals. Anong premyo? tanong ko. Sandaang piso. Paano ba manalo?  Simple lang, si Christian na ang sumagot. Lalabanan mo lang ang pinakamagaling sa club namin. At sino naman 'yon? tanong ko. E di si Aaron. Pero pag natalo ka, magbabayad ka ng limampu. Sige ba! Ang galing mo pala, sabi ni Aaron pagkatapos ko siyang matalo. Dapat sumali ka sa club namin. Tumawa na lang ako. Gusto ko kasi talagang sumali sa Board Games Club. Pero, sabi ni Miyo, kung sa Bored Games Club daw ako sasali, doon na lang siya sa Drama Club dahil paborito niya ang akting-aktingan. At para hindi kami magkahiwalay at mag-away, nagkasundo kaming pumasok sa Comics Club, na pareho rin naming gusto. : nu O, Andro, nasaan si Miyo? Tinapik ako ni Tita Colette, ang nanay ni Miyo. Nasa likuran ko na pala siya. Pumunta lang po sa palikuran, sagot ko. Pero baka nasa booth na po siya.  Inihatid ko pabalik si Tita Colette sa booth ng Comics Club. Wala doon si Miyo. Ang nandoon ay si Jenny. Kumusta po kayo, Gng. Apilar, bati ni Jenny. Masaya po ba kayo sa engrandeng Clubs Day namin? Ako po ang Katuwang na Supremo at ako ang nag-isip ng tema. Oo naman, Jenny. Jenny, di ba? sagot ni Tita Colette. Opo, Jenny. Ngumiti si Jenny. Kilala nyo po pala ako. Mukhang naikukuwento ako ni Miyo, a. Ay, madalas ka talaga naming ikuwento, singit ko. Sumimangot si Jenny. Inaasikaso po ba kayong mabuti ni Andro? Oo naman, sagot ni Tita Colette. Hindi nga lang namin mahanap si Miyo. Tiningnan ako ni Jenny. Ano pang hinihintay mo, Andro? Hanapin mo na si Miyo. Ako muna ang aasikaso kay Gng. Apilar. A, e, sige, sagot ko at kumaripas na.  : nu Tiningnan ko ang pinakamalapit na palikuran pero wala doon si Miyo. Sinubukan ko rin sa tatlo pa, pero wala siya. Pinuntahan ko na lang ang natitira, ang palikuran sa Mark Transfiguracion Type II Building. Ay, wala pa nga palang bowl dito. Kinamot ko ang ulo ko habang humihingal. Aalis na sana ako nang may marinig akong nag-uusap. Inilapit ko ang tainga ko sa pinto. Kailangan pa nating mag- recruit, sabi ng isang boses. May tatlo na tayo, a, sagot ng magaspang na boses. Dapat marami. You will be their leader. Susundin ka nila. Magiging cool ka. Natulak ko ang pinto! Dahan-dahan itong bumukas para ipakita ako. Nakita ako nina Miyo at Louis.  Ay, iihi lang ako. Dumeretso ako sa isang cubicle. Ay, wala pa palang toilet bowl dito. Di ba alam mong wala dito? sabi ni Miyo. E, nakalimutan ko. Dahan-dahan akong umalis. Nararamdaman ko ang mga titig ni Louis. Uy! sabi ni Miyo. Baka puwedeng si Andro na lang ang i-recruit ko? Humarap ako. Nakangisi na si Louis. Sige. I-recruit saan? tanong ko. Sa Pangkat Papaya, sagot ni Miyo. Ang club na ginawa ni Louis. Papaya? Club? Kayo? Malalaman mo ang lahat, Andro, sabi ni Louis, but not now. Kung sasali ka, may steps na dapat mong gawin. Steps? tanong ko. Oo, sabi ni Miyo, tulad ng bawal sabihin kahit kanino ang tungkol sa Pangkat Papaya. Kahit sa iba pang miyembro? tanong ko ulit.  Oo, kahit sa members, sagot ni Louis. Sa akin o kay Miyo lang until the final rites. Pag naging miyembro ka, magiging cool ka. Bibigyan ka ni Louis ng shades. Papahiramin ka niya ng komiks na galing sa US. paliwanag ni Miyo. A, e, puwede bang pag-isipan ko muna? ang sagot ko. Pero ang totoo, gusto ko talagang sumali. Una, puwedeng magpapanggap ako na kampi kay Louis para may malaman tungkol sa kaniya. Pangalawa, mas mapapalapit na ulit ako kay Miyo! So, nakatitig si Louis sa akin, balik ka dito mamayang lunch para sa decision mo. Tumango na lang ako. Hahakbang na sana ako palabas. Miyo, nasa booth pala si Tita Colette. Sige, susunod na ako. : nu Heto na po ako, sabi ni Miyo. Saan ka ba galing? tanong ni Tita Colette kay Miyo. Pinauna ko na ang kaibigan ninyong si Jenny.  Ay, nag-CR lang po siya, sagot ko. At kaklase po namin si Jenny. Oo nga po, sang-ayon ni Miyo. Dahil po sa Papaya, biglang sabi ko. Papaya? Anong papaya? tanong ni Tita Colette. A, e, tiningnan ko si Miyo, bumili po kasi kami ng papaya shake. Alam nyo na po. Tumawa si Tita Colette. O siya, samhan ninyo na lang akong maglibot. Kailangan kong umalis bago magtanghali. : Nangangako ka ba, Leandro Aponesto, na susundin ang rules ng sekretong grupo ng Pangkat Papaya? tanong ni Louis nang nakarating na kami ni Miyo sa hideout ng Pangkat Papaya. Oo, nangangako ako, sagot ko. At sinundan ko ang mga sinabi ni Louis. Nangangako ako na hindi sasabihin sa iba ang tungkol sa sekretong grupo ng Pangkat Papaya. Nangangako akong susundin ang lahat ng utos para maging miyembro ng Pangkat Papaya.  And the most important thing, sabi ni Louis, may bago kang pangalan. Hindi puwedeng hindi cool ang mga pangalan ng members ng Pangkat Papaya. Ikaw na si L.A., sabi ni Miyo, short for Leandro Aponesto. Cool, di ba? Hindi, EJ, putol ni Louis. Lean is better. Uy, mas cool! sabi ni Miyo. Cool nga, sang-ayon ko. Dapat EJ na rin ang tawag mo kay EJ, dagdag ni Louis. Masusunod! sabi ko. Teka, sabi ni Miyo, Bakit wala kang bagong pangalan, Louis? Tumawa si Louis. Kasi cool na ang pangalan ko. Ay, oo nga. Tumawa na lang si Miyo. Tumawa rin ako, bago itinanong, Miyembro na ba ako? Hindi pa, Lean, sagot ni Louis. This is just Step . Bkas ng tanghali, gagawin natin ang initiation rites. Ilan ba lahat ang steps nito? tanong ko.  You will know soon. Tumingin sa salamin si Louis. Remember, isang sekretong grupo ang Pangkat Papaya. Ano ang kailangan kong ihanda? tanong ko. Trust and courage, ngumisi si Louis. : nh Hindi ko kinausap si Miyo pagkatapos ng panunumpa. Dumating na rin kasi si Tatay. At dadaan daw muna siya sa Drama Club. 'Tay, sabi ko, may ipapalam po ako sa inyo. May sasalihan po kasi ako. Sasalihan? Saan? Sa Katipunan? Sa varsity? Sa school play? Basta tandaan mo na isipin mo kung kakayanin mo. Ang puso mo. Pero kung anuman ang desisyon mo, nandito lang naman ako para sumuporta sa iyo para 'Tay, hindi po sa mga 'yon, pinutol ko siya. Sasali po ako sa isang grupo, parang isang club. Hindi ba nasa Comics Club ka na kasama si Miyo?  Opo, pero sasali po ako sa isa pa. At kasama rin po si Miyo. Ano naman ang mayroon sa club ninyo? A, e, nahirapan akong mag-isip, A, papaya po. Tumawa si Tatay. A, wala namang masama kung sasali ka sa isang club na mahilig sa papaya. Tumawa pa ulit siya. 'Yan na yata ang pinakanakatutuwang club ninyo ni Miyo. nom nom nom! busog! E, ano po ba 'yong dati? 'Yong Picnic Club nong Grade kayo. 'Yong dalawa lang kayong kasali. Tatlo po. Kasama po ang robot ni Miyo. Ay, basta ang naaalala ko, lumamon lang kayo nang lumamon ng mga baon ninyo. Ay, oo nga po. Tumawa kaming dalawa.  HUWEBES : nu Nilapitan ko si Miyo, na kumakain ng pansit kanton at jelly. Bihira ko na lang siyang nakikita kapag break dahil madalas ay kasama niya si Louis. Kung tungkol sa secret code, wala talaga akong alam, sabi niya agad kahit na may pansit pa sa bibig niya. Anong secret code? tanong ko. 'Yong sa poster ng Clubs Day. Ay, oo nga, pero hindi tungkol don. E, kung tungkol sa Pangkat Papaya, bumulong si Miyo, di natin puwedeng pag-usapan 'yan dito.  'Yon nga ang gusto kong itanong, bulong ko rin. Natatakot kasi ako sa initiation rites mamaya. Huwag kang matakot. Hindi 'yon nakakatakot. Sigurado ka? Oo naman, at saka nandon naman ako, di ba? Ngumiti ako. O, heto, kumain ka ng jelly. Kakaiba ito, malambot pero matigas. Bigay ni Louis galing sa US. Ay, sige, huwag na lang. Busog na ako, e. At nagpatuloy sa pagkain si Miyo ng pansit kanton at jelly. kinakabahan ako sa initiation! Aaaarg!!  : nt Pumunta ako sa hideout ng Pangkat Papaya. Nandoon na si Louis at Miyo. May nakita akong dalawang lalagyan. Hindi ko makita ang loob dahil nakatabon ang mga ito. Handa ka na, Lean? tanong ni Louis. Handa na, ang lumabas sa bibig ko kahit tumutol ang puso ko. Tumingin siya kay Miyo, Ang blindfold. Kinuha ni Miyo ang isang pulang panyo. Piniringan niya ako nang mahigpit. Dont worry, Lean, sabi ni Louis. Delicious ito. Ay, oo, singit ni Miyo, masarap 'yong matigas na parang atay. Naramdaman kong pinatigil siya ni Louis. EJ, the first jar. Narinig kong binuksan nila ito. Ilagay mo ang kamay mo sa loob, sabi ni Louis. Inilagay ko naman. Mahahaba ang nandon na parang mga uod! Napasigaw ako.   Andro, ay Lean pala, sabi ni Miyo, niluto ko na 'yan. Sa isip ko, okey na wala nang bhay ang mga uod pero ang malman na niluto ito ni Miyo. Naku! Wala akong magawa. ng isang kamay ng mga uod at mabilis na nilamon. Halos masuk ako. Dumakot ako Pumalakpak sila Miyo at Louis. Now, para sa susunod, sabi ni Louis. Narinig kong binuksan niya ang isa pang lalagyan. Ilagay mo ang kamay mo sa loob. Inilagay ko. Malambot-lambot ito. Naalala ko ang sinabi ni Miyo na atay. Patay! Kailangan ko ba talagang kainin 'to? tanong ko. Masama ang hilaw sa akin. Hindi 'yan masama sa 'yo, sabi ni Louis. Just trust us. Nagtiwala ako. Nilamon ko ang atay. Pumalakpak sila. Inalis na ni Miyo ang piring ko at binigyan ng tubig. Nakatakip na ulit ang mga lalagyan.  Now, sabi ni Louis, nakapas ka sa Step ng application sa sekretong grupo ng Pangkat Papaya. Ngumiti ako kahit iba ang pakiramdam ng tiyan ko. Hindi nito siguro gusto na nagkahalo-halo ang mga uod at atay sa adobong tanghalian ko. Now, we will test your skills, sabi ni Louis. EJ, ang folder. Ibinigay sa akin ni Miyo ang isang folder. Arlin mo 'yan, sabi ni Louis. Dapat sekreto lang, dagdag ni Miyo. Sa Sabado, youll receive your mission, dagdag ni Louis. Misyon? tanong ko. Oo. Lahat ng applicant, may mission para sa grupo. : nh Wala pa ang titser namin. Kay binuksan ko na ang folder para sa Pangkat Papaya. Ang unang linya don: Mapadapalipi lapang apang Papapapayapa.  Wala akong naintindihan. Peropero kapareho ito ng secret code! Bumukas ang pinto. Itinago ko agad ang folder. Tumahimik ang lahat. Si Miyo lang pala. Ay! ang reaksiyon ng klase. Uy, ano 'yang nilalaro ninyo? tanong ni Miyo kina Christian at Aaron. China, China. At ipinakita nilang dalawa kung paano ito laruin. China, China (hahawakan ang magkabilang mata para pasingkitin) Boom! Boom! Boom! (kekembot sa kanan, sa kaliwa, at sa kanan ulit) Arigato, Arigato (hahampasin ang mga palad ng mga katabi na baliktaran at salitan) Pik-Pak-Boom! (kekembot sa kanan, sa kaliwa, at sa kanan ulit) Lollipop, Lollipop (kunwari ay may dinidilaang lollipop) Singapore (hahampasin ang mga palad ng mga katabi na baliktaran at salitan)  Takbo na! Takbo na! (aalis sa blog para tumakbo) May dinosaur! (hahabulin ng dinosaur na nasa loob ng blog ang mga magtatakbuhan) Si Miyo ang ginawang dinosaur. Ang mahabol niya ang susunod na magiging dinosaur, na sasayaw sa gitna sa buong kanta. Maya-maya, dumami na ang mga naglalaro. Gumawa na sila ng isang malaking blog.  Lean, join us, sabi ni Louis na kasama na rin sa malaking blog. Dahil ako ang pinakabagong sumali, ako ang dinosaur. Pumuwesto ako sa gitna at sinubukang sumayaw. China, China Boom! Boom! Boom! Arigato, Arigato, Pik-Pak-Boom! Lollipop, Lollipop Singapore Takbo na! Takbo na! Bumukas ang pinto. Si Titser Andrea! May dinosaur! sigaw naming lahat. Nagmadali kaming lahat na bumalik sa aming upuan bago pa magalit ang dinosaur. Kay hindi nabura sa pisara ang mga equation ng FLAMES. Tiningnan ko kung mayroong gumawa ng FLAMES para sa amin ni Kristine. Wala akong nakita. : ng Mabilis kong kinain ang paborito kong nilagang manok. O, tapos ka na, Andro? tanong ni Tatay. May aaralin pa po kasi ako, sagot ko.  Mukhang dumarami na ang homework mo, a. Lumalaki ka na nga. Baka isang araw, makita ko na lang na sandamakmak na ang mga homework mo. Hinimas-himas ni Tatay ang buhok ko. 'Tay, huwag ang buhok ko. Masisira ang mga tusok-tusok. Tumawa siya. O siya, inilagay ko pala sa kama mo 'yong isang folder. Naiwan mo sa sla. Binasa po ba ninyo? nag-aalala kong tanong. A, hindi ko binasa. Bakit, bawal ko bang basahin? A, wala naman po 'yon. Homework ko lang po 'yon sa Science. Malayong-malayo sa Science ang nasa laman ng folder. Nakalagay doon na kailangan kong aralin ang wikang Papaya.  BIYERNES : nu Mga equation na pagdi-divide ng mga mixed fraction ang nakasulat sa pisara, pero ang pinagkakaabalahan ko ay ang pag-aaral ng Papaya. Sabi sa folder, maglalagay lang ng pa, pe, pi, po, o pu pagkatapos ng bawat pantig ng salita. Kailangang ilagay ito pagkatapos ng patinig ng bawat pantig. Miyo Mi-yo Mipiyopo Papaya Pa-pa-ya Papapapayapa Adobo A-do-bo Apadopobopo Tatay Ta-tay Tapatapay (Hindi Tapataypa) Titser Tit-ser Tipitseper (Hindi Titpiserpe) Pansit Pan-sit Papansipit (Hindi Panpasitpi)   Science Sa-yans Sapayapans (Hindi Scipiepencepe) Shake Sheyk Shepeyk (Hindi Shapakepe) Jelly Dye-li Dyepelipi (Hindi Jepellypi) Uy, ganito 'yong secret code, mahina kong sabi. Apakopo apang haparipi sapa ipiskupul. AHA! Napasigaw ako. Tiningnan ako ng klase. At mukhang nakuha mo na, Andro! sabi ni Titser Nette. Nakuha ko na nga po! Ang secret code ay Ako ang hari sa iskul. Nakuha ko na! O siya, ikaw na ang mag-divide ng mixed fractions sa pisara, sabi niya. Walang nagawa ang mga pa, pe, pi, po, at pu. Di ko nasagutan ang mga nasa pisara. : nt Mabilis kong inubos ang ginisang ampalaya. Sige na nga, hindi lahat ng ampalaya pero simot ang itlog. Sinubukan ko kasing sagutan ang mga ehersisyo para sa wikang Papaya.  I. Isulat sa Papaya ang sumusunod: . sekretong grupo . Massachusetts . may dinosaur II. Isulat ang ibig sabihin ng sumusunod: . Apang kupul nipilapa Lupuwipi apat Ipidyepey. . Mapagapaliping napa lipideper sipi Lupuwipi. . Mapagkapaipibipigapan sipinapa Ipidyepey apat Lupuwipi. Heto ang mga sagot ko: . sepekrepetopong grupupopo . Mapasapatsupusepets . mapay dapaynoposopor . Ang cool nila Louis at EJ. . Magaling na lider si Louis. . Magkaibigan sina EJ at Louis. Inulit ng utak ko ang hulng sagot. Nakaramdam ako ng kirot sa puso. : nh Sumenyas sa akin si Miyo. Bihira na siyang sumenyas kamakailan kay sinenyasan ko agad siya pabalik. Nakita kong may ipinapasa siyang papel.  Lipiyapan, pupumupuntapa kapa sa hideout mapamapayapang :. Dapalhipin mopo apang homework mopo sa Mapath. Sasagot sana ako na may mga hindi siya naisulat sa Papaya, pero may dumating pang isang mensahe. Galing daw kay Jenny: Huwag kalimutan, naging masaya ang Clubs Day. Ang ganda pa ng tema! Ha? sa isip ko. Maya-maya, dumating si Titser Angel. Siya ang adviser ng Katipunan. May maikli kayong sasagutan ngayon, sabi ni Titser Angel, tungkol sa Clubs Day. Maging matapat sa pagsagot. Nagpapasa siya ng mga form. Ay, nagtaas ng kamay si Jenny. Tulungan ko na po kayong ibahagi ang form. Nang nakarating si Jenny sa akin, ngumiti siya na may matalim na tingin. Ganoon din ang ginawa niya sa iba pa. Sinagot kong may mas ikagaganda pa ang tema. Wala naman akong inilagay sa pinakaayaw kong nangyari sa Clubs Day. Kung may tanong lang kung ano ang pinakanakatatakot o pinakakinabahan akong pangyayari, alam ko na ang isasagot ko.  Tiningnan ko ulit ang mensahe ni Miyo. Kinabahan ako. : nh Nasa palikuran na ako ng Mark Transfiguracion Type II Building tatlumpung minuto bago ang usapan. Kinailangan ko kasing arlin ang homework sa Math. Maya-maya, dumating na sila Miyo at Louis. Dala mo, Lean? tanong ni Louis. Ipinakita ko ang sinagutan kong homework. Inilabas nila ang kanilang mga homework notebook. At kinopya nila ang mga sagot ko. Teka, bakit ninyo kinokopya ang mga sagot ko? tanong ko.  Tumingin sa akin si Louis. Dahil kasama ka sa sekretong grupo, and were your leaders. E, hindi ba masama 'yan? sagot ko. Hindi 'to masama, sagot ni Louis. Nagtutulungan dapat ang mga member ng grupo. Because youre good in Math, tutulungan mo kami. Just like how I helped EJ. Binigyan ko siya ng shades para maging cool siya. If you want, bibigyan din kita. Hindi na ako sumagot. Now, sabi ni Louis, pagkatapos niyang ibalik sa kaniyang bag ang homework notebook niya, Isa na lang ang kulang mong step. Ang gumawa ng isang sekretong mission. Oo, dagdag ni Miyo, misyon na magpapatunay na dapat kang maging miyembro ng Pangkat Papaya. At ano 'yon? Malalaman mo bkas. Ipapadala ko kay EJ sa bahay ninyo. Hindi na ako nagtanong pa. Natuwa lang ako na daraan bkas si Miyo sa bahay. Bihira na lang siyang pumunta sa bahay namin simula noong nag-Bagong Taon, o simula nang maging close sila ni Louis.  : ng HEPELoPO popo! KUPUMUpuSTAPA popo KAPAYOPO? MAPABUPUTIPI NAPAMAPAN apakopo! 'Tay, pupunta po pala si Miyo bkas, sabi ko habang humihigop ng sabaw ng bulalo. Ay, sige, magluluto ako ng paborito niyang sinigang, sagot ni Tatay. Sipigepe popo! Ha? Ano ang sinabi mo, Andro? Papaya po. Ay, wala po. Sige po. Papaya? Tamang-tama, bumili ako kanina ng hinog na papaya. Sinabi kasi ni Colette na nahihiligan nyo raw ang papaya. Pero isa lang ang kainin natin ngayon, ha. Para mayroon pa kay Miyo bkas.  At kumain nga kami ng papaya. Napakaraming mga mata na matingkad na matingkad na maitim sa mapula-pula at madilaw-dilaw na laman. Ang sarap pala ng papaya! : ng Hinahabol ko si Miyo na tumatakbo. Sapandapalipi lapang! Pagkaabot ko sa kaniya, nasa tabi na niya si Louis. Nagtatawanan sila. Bepesprepen! sabi ni Louis kay Miyo. At may ginawa silang handshake. Nagising ako dahil sumakit ang tiyan ko. Inatake ako ng papaya.  SABADO : nt Ako ang hari sa iskul. Iniisip ko kung sino kay ang puwedeng magsulat nito. Pero siguradong nasa Pangkat Papaya lang. At ang kilala ko lang sa Pangkat Papaya ay sina Miyo at Louis. Tanungin ko na lang si Miyo. Sakto namang dumating na si Miyo sa bahay. Pawis na pawis siya. Galing kang praktis? tanong ko. Oo, sagot niya. Pumunta agad ako dito para ibigay 'to. Inabot niya sa akin ang isang envelope. Nakasara ito. Ano 'to?   Humina ang boses niya, 'Yan 'yong misyon mo para sa Pangkat Papaya. Uy, papaya, si Tatay na nasa likod ko na. Tamang-tama at hindi namin inubos ang mga papaya kagabi. Sabi ni Colette ay gusto mo raw ng papaya, Miyo. A, e, medyo po, sagot ni Miyo. O, kumain na tayo. Maluluto na ang paborito mong sinigang. SINIGANG! Sasama na sana si Miyo kay Tatay pero hinila ko siya. 'Tay, sandali lang po, may pag-uusapan lang po kami, sabi ko. Na importante, dagdag ko pagkatapos ipakita ni Tatay ang E, ano ngayon? Hindi ko ba dapat malaman 'yan? niyang mukha. Iniwan kami ni Tatay sa sala. Bubuksan ko na sana ang envelope nang pigilan ako ni Miyo. Ay, huwag mong buksan sa harap ko. Sabi ni Louis, ikaw lang ang puwedeng tumingin. A, sige. Itinabi ko ang envelope. Sorry pala kung inaway kita nong isang araw.  Ay, nag-away pala tayo. Kinamot niya ang ulo niya. 'Yong tungkol kay Louis, na bago mong bespren? Di ko talaga maalalang nag-away tayo. Busy kasi ako kay Louis at sa Pangkat Papaya. Ay, may itatanong pala ako, hininaan ko ang boses ko. Ikaw ba ang sumulat nong nasa poster ng Clubs Day? Anong nakasulat don? Kinamot ni Miyo ang ulo niya. Na ikaw ang hari sa iskul? Ay, di ako 'yon. Wala akong alam don. Mabuti kung ganon! Tumayo na ako. Ay, baka gusto mong magbasa ng komiks. May mga bago kaming binili ni Tatay. Ay, binabasa ko pa kasi 'yong bigay ni Louis, e. E, gawa na lang tayo ng bagong komiks. Ay, di ko kasi napapraktis ang pagdrowing. Mag-focus daw ako sa Pangkat Papaya sabi ni Louis. A, e, maglaro na lang tayo...  Ay, dederetso ako kina Louis pagkatapos. Tutulungan niya ako para sa practicals. E, ano ba ang kakantahin ni Louis? tanong ko. Di ko maalala, e. Basta, Eraserheads daw 'yon. Baka puwede akong summa. Magpraktis tayong tatlo! A, di ako nagpaalam kay Louis, e. Basta, kakain lang ako ng sinigang, tapos deretso na ako sa kanila. Ay, hindi pa pala naluluto ang sinigang, sabi ko. Handa na ang pagkain! sigaw ni Tatay mula sa kusina. Uy, mukhang naluto na ang sinigang! sigaw ni Miyo. nh Binuksan ko ang envelope ng misyon ko para sa Pangkat Papaya. Lipiyapan, Gapawipin mopo apang Dapatiping Gapawipi sapa Mapartepes. Lupuwipi.  Dating Gawi? Tiningnan ko pa ang laman ng envelope. May papel na nakalagay ang detalye nito. Hindi nakasulat sa Papaya. Sabi doon, isusulat ko raw ang mga sagot ko pag may quiz at exam. At para hindi maintindihan ng iba, nakasulat dapat sa Papaya. Sa isip ko, hindi ko kyang mandaya sa klase. Pero pag hindi ko ginawa ang Dating Gawi, hindi rin ako mapapasma sa Pangkat Papaya. At pag hindi ako napasma sa Pangkat Papaya, talagang hindi na kami magiging bespren ni Miyo. Kukunin na siya ni Louis. P.S. May nakalagay pa sa likod. Pag nagawa mo 'to, magiging bagong lider ka kasama ko sa Pangkat Papaya. You'll replace EJ dahil mas magaling ka. Lagyan mo ng pangalan ni EJ ang papel na ipapasa mo. He will be caught at walang magsasabi na kasama natin siya. Miyo! napasigaw ako. Mabilis ang tibok ng puso ko. Bakit, Andro? tanong ni Tatay. May nakalimutan ba si Miyo? A, wala po. Iniisip ko lang po si Miyo. Mag-bespren nga kayo. Ganiyan talaga ang mag-bespren, e. E, bakit po? May bespren din po ba kayo? Mayroon dati, sagot niya. Magkuwento po kayo tungkol sa kaniya.  A, mahaba, e. Magtanong ka na lang ng gusto mong malaman. Hm, kailan po kayo naging magbespren? Matagal na. Nong second year high school pa ako. Hindi ko na nga maalala kung paano pero parang dahil siguro mahilig kaming magbasa non. Ano pong binabasa ninyo? Komiks po ba? Tumawa si Tatay. Oo, komiks ang binabasa ko non. Pero ayaw niya sa komiks kasi wala raw matututuhan don. Dapat daw ang mga binabasa ay 'yong tulad nong binabasa niyang mga nobela. E, sabi ko sa kaniya na hindi totoo 'yon. Kung gusto niya, sabi ko, papahiramin ko siya ng ilang komiks ko para maniwala siya. Nagkasundo kaming magpalitan. Binigyan ko siya ng dalawang komiks ko at binigyan niya ako ng isang nobela. Binasa nyo po ba 'yung nobela? Sa totoo lang, hindi sa simula. E, wala masyadong nakalagay sa cover ng librong 'yon. Puro pa mga salita ang nasa loob. Makapal pa. Pero siya, binasa niya ang mga komiks ko sa loob ng isang araw. At sabi niya, nagkamali raw siya. Ang ganda raw pala talaga ng komiks, at humiram pa siya ng ilan. E, nakonsensiya ako na hindi binasa ang libro niya. Kay 'yon, nangako akong babasahin ko talaga. Natapos po ba ninyo, 'Tay?  Oo, natapos ko pagkatapos ng isang buwan. At simula non lagi na kaming nagkikita kahit na nasa ibang seksiyon siya. Tinulungan pa nga niya ako nong tumakbo ako bilang kinatawan ng second year. Meron din po ba kayong secret handshake? Tumawa ulit siya. A, wala, e. Pero mayroon kaming laging pinupuntahan pagkatapos ng klase. Marami rin kaming ginawang nakatutuwa, na hindi ko na sasabihin sa 'yo dahil baka gayahin mo pa. E, nag-away din po ba kayo? Maraming beses. 'Yong pinakamatindi, dahil sinabi ko sa kaniyang hindi kami pareho ng kolehiyo. Paano po kayo nagkabat? sabi ko nang mas malpit na ako kay Tatay. E, nagkabat na lang kami basta. Hindi man kami pareho ng kolehiyo, e, madalas naman kaming magkita. Pag tunay na bespren, magkakabat talaga kahit ano pa mang mangyari. Bespren mo pa rin po ba siya ngayon, 'Tay? Oo, naman, Andro, parang naiiyak ang boses ni Tatay. E, bakit hindi ko po siya nakikita?  Hindi mo pa siya nakita kasi umalis siya nong ipinanganak ka. Niyakap ako ni Tatay. Pero alam mo, Andro, nakikita ka niya. Nakikita niya tayo. Lagi siyang nagbabantay sa atin. Niyakap ko rin si Tatay.  LINGGO : nh Nakasimangot ka na lang palagi Parang ikaw lang ang nagmamay-ari Ng lahat ng sama ng loob Pagmumukha mo ay hindi maipinta Nakalimutan mo na bang tumawa E, sumasayad na ang nguso mo sa lupa Inensayo ko ang kakantahin ko para sa practicals sa Music sa Miyerkoles. Kinailangan kasing pumili ng kantang Filipino at awitin ito sa harap ng klase. Pinili ko ang Awit ng Barkada. Lagi kasing pinatutugtog ni Tatay ang mga kanta ng APO Hiking Society. Ginawa kong isa lang kunwari ang nagsasalita sa kanta. Sa orihinal, isang barkada ang kumakanta nito. Nong una, Butsikek ang kay Miyo. Narinig daw niya sa radyo at natuwa siya, kay tinanong niya kay Tita Colette ang pamagat.   Pumayag naman si Titser Ria pero sabi niya na baka mahirapan si Miyo sa pagkabisa. Sabi ni Miyo, kya niya. Binalak pa niyang sabayan ng sayaw. Sa lahat ng Butsikek ay igigiling niya ang tiyan niya. Pero nong naging ganito na ang kinakanta niya: Pong koala (pong koala) Sitsirya kong koala Butsi kwek (butsi kwek) kwek-kwek-kwek (kwek-kwek-kwek) Sinamahan ko na siya kay Titser Ria para papalitan ang kanta niya. Nagugutom daw kasi siya pag kinakanta 'yon, parang hindi naman daw Filipino ang mga salita, at nahihirapan siyang gawin ang second voice. Sabi ni Titser Ria, alam na daw ni Miyo ngayon na hindi biro ang mga kantang Filipino. Ibinigay na lang sa kaniya ang Akoy Isang Pinoy. Ipinagpatuloy ko ang pag-eensayo: Kahit sino pa man ang may kagagawan ng iyong pagkabigo Ay isipin na lang na ang buhay kung minsan ay nagbibiro Nandirito ako, ang kaibigan mong tunay aawit sa 'yo Sa lungkot at ligaya, hirap at ginhawa, akoy kasama mo Naisip ko ulit si Miyo. Nalungkot ako. Naisip ko kasi kung ano ang mangyayari kung ang tunay mong kaibigan ang may kagagawan ng iyong pagkabigo.  : ng Binalikan ko ang notes ko sa Music. Summative test kasi sa Martes bago ang practicals sa Miyerkoles. Ang daming kailangang tandaan, lalo na 'yong mga pangalan ng mga Filipinong mang-aawit at mga kanta nila. Nahihirapan akong magkabisa. Naiisip ko kasing gagawin ko ang Dating Gawi sa test na ito. Isisisi ko pa kay Miyo! Naisip ko: magpasa na lang kay ako ng mga maling sagot kay Louis, tapos sabihin ko na hindi ko talaga alam ang mga sagot. Pero ibig sabihin non, kailangan ko ring maliin ang mga sagot ko para hindi mabisto ni Louis. Huwag na lang kay akong pumasok sa Martes. Sabihin ko na lang na may sakit ako. Pero baka itsek nina Titser Ria. Mas mahirap pa naman ang special test niya. At saan ako hahanap ng sakit na puwede kong idahilan? Naku, bakit wala akong maisip? Kung nandito lang si Miyo, siguradong may maiisip siya. Isipin ko na lang kay na ako si Miyo. Siguro sasabihin kong kinain ng Stegodon ang bahay namin kay hindi ako nakapag-aral, na dingit kami ni Tatay ng isang malaking ibon pagkatapos, at nakatir  na kami ngayon sa pugad ng ibon kay hindi ako makapasok sa paaralan. O dumating ang mga alien sa bahay namin. Kinuha nila ang notes ko at dinala nila ako sa kanilang planeta. Don ko ipinakilala sa kanila ang mga kantang Filipino at matutuwa sila kay gagawin nila akong hari. O may biglang lumitaw na time portal sa bahay namin at ibinalik ako sa s. Mapupunta ako sa concert ng isang sikat na mang-aawit na Filipino. At paakyatin niya ako sa stage at makikikanta ako dahil alam ko ang kinakanta niya. Hay! Bumagsak ang mukha at mga balikat ko. Malabong-malabo na may lumitaw na kakaibang hayop o nilalang mula sa ibang lugar, o mapaglaruan ang oras. Aha! Alam ko na!  LUNES : nu Lumapit si Louis sa akin. Nabasa mo na ang mission mo? Oo, pero hindi ko alam kung tama ang nabasa ko, sagot ko. Tama ang nabasa mo. Pero, ibig sabihin non... Oo. Dapat mong gawin 'yan para sa sekretong grupo ng Pangkat Papaya. Pero... Umalis na si Louis.   Pero hindi mangyayari ang misyon, sabi ko sa sarili ko. May plano ako mamayang uwian. : nt Hindi ko maubos ang pritong tilapia. Nagpi-FLAMES kasi ako. KRISTINE OSORIO Married LEANDRO APONESTO Married = Lovers Ay, lovers kami, bulong ko sa sarili. Lagyan ko kay ng middle initials. KRISTINE P. OSORIO Enemy LEANDRO J. APONESTO Enemy = Married Ayan, married na kami. Buoin ko nga ang middle names. KRISTINE PALACIOS OSORIO Married LEANDRO JAMORA APONESTO Sweetheart = Married Ay, totoo talaga 'to! napasigaw ako sabay gulo sa buhok ko. Napalpit tuloy si Kristine. Alin ang totoo, Andro? tanong niya.  A, wala, sagot ko. Totoong masaya ang practicals sa Miyerkoles. Ngumiti si Kristine. Ang ganda niya pag ngumingiti. Napangiti rin ako. Saan pala si Miyo? tanong niya. Nabura ang ngiti ko. Hindi ko alam, e. Gusto ko pa namang sabihing ang ganda ng komiks na drinowing ni Miyo. Aling komiks? 'Yong Ang But ng Stegodon. Teka, kunin ko. Pagbalik ni Kristine, umupo siya sa upuan katabi ng sa akin. Heto, o! Tiningnan ko ang pabalat nito na may nakadrowing na malaking kalansay ng Stegodon. May dalawang batang lalaki sa ibaba nito. Kristine, sigaw nina Christian at Aaron, China, China tayo. Ay, sige. Umalis na si Kristine para maging dinosaur.            : nh Pumunta ako sa faculty room. Hinanap ko si Titser Ria. O, Andro, bakit? tanong niya. A, e, gusto ko po sanang i-advance ang summative test bkas. Puwede ko na po bang kunin 'yon ngayon? Bakit naman? A, e, gusto ko lang po, sagot ko. Huwag po kayong mag-alala, nag-aral po ako. Ngumiti siya. Ano ka ba, Andro? Kinakabahan ka lang. Kya mo 'yon. Ikaw pa. At isang tulog na lang naman. Pero, sige na po, sabi ko, kasi po sa Papaya. Ay! Pinigalan ko ang sarili ko. Ha? Papaya? Ay, wala po! Hinimas ni Titser Ria ang ulo ko. Umuwi ka na, Andro. Gutm at pagd ka lang siguro. Wala akong nagawa kundi umalis na lang. Lumakas ang tibok ng puso ko.  Paano na 'yan? sa isip ko. Kailangan ko tuloy gawin ang misyon na pinapagawa ni Louis. Kailangan kong ipahamak si Miyo. : nh Tiningnan ko ulit ang envelope ng misyon ko. Hindi pa rin nagbabago. Itinago ko ito sa drawer at napansin ko ang journal ko nong Grade ako. Hunyo Si Miyo ang seatmate ko. Mataba siya. Humihingi siya ng baon ko. Naglalaro kami ng taguan. Hunyo Absent si Miyo ngayon. May sakit. Sana gumaling na siya. Miss ko na siya.  Hulyo Birthday ng mama ni Miyo kahapon. Pumunta kami ni Tatay. Hulyo Galit si Miyo sa akin. Di ko siya binigyan ng baon ko. May laway ko na kasi iyon. Agosto Sumali si Miyo sa Buwan ng Wika. Naging Ginoong Buwan ng Wika siya. At hindi pa kami naging bespren non. Nong Grade na. Bespren na tayo, ha? sabi ni Miyo sa akin isang tanghalian. Ha? Sige. Bakit? tanong ko. E, basta. Kasi 'yong pinsan ko, may bespren daw siya. Kay sinabi kong bespren kita. Simula non, naging magbespren na nga kami.  MARTES : nu Gudlak, Andro, ay Lean! sabi ni Miyo. Saan? tanong ko. E, ngayon mo gagawin 'yong misyon mo, di ba? sagot niya. Sinabi sa akin ni Louis na ngayon daw 'yon. 'Yong Dating Gawi. Ha? muntik na akong mabulunan sa kinakain kong biskuwit. Ibig sabihin, alam mo na? Oo naman. Sabi sa akin ni Louis, may ipapauso ka raw. Umupo siya sa tabi ko at sinabi sa mahinang boses, Siguradong nakakatuwa 'yang ipapauso mo.   A, kasi Miyo . . . muntik ko nang sabihin ang totoo pero dumating si Louis. Kinindatan niya ako. : nu Mayroon tayong pop quiz, sabi ni Titser April. Philippine Endemic Animals. Habang kumukuha kami ng one-fourth, nakatingin si Louis sa akin. Hinihintay niya siguro ang pagpsa ko ng mga sagot para sa Dating Gawi. Sampung minuto lang ang ibinigay sa quiz kay hindi ko nagawa. Nagpasa ako ng note kay Louis pagkatapos ng quiz: Soporipi, wapalapang kapasiping tapaym. Sumagot siya: Bipilipisapan mopo sapa supusupunopod. Sa susunod, magiisip ako ng dahilan.  : nu May maikling pagsusulit tayo, sabi ni Titser Sarah. Dalawampung minuto ang ibinigay upang gamitin ang ibat ibang pandiwa sa mga halimbawang pangungusap. Tumingin ulit sa akin si Louis. Nagpasa siya ng note: Kapahipit napambeper tripi lapang. Hindi ako sumagot. : nt Sa Music, ha? sabi ni Louis, na humarang sa akin paglabas ko ng klasrum. Youre disappointing me. Bumilis ang tibok ng puso ko. Akala ko sa Music lang gagawin ang Dating Gawi? Kasi akala mo, 'yon lang ang quiz ngayon. Umakbay si Louis sa akin. Gawin mo mamaya or else ako ang gagawa ng paraan para mahuli ang bespren mo. And Ill include you.   : nt Naisip kong gagawin ko na ang misyon. Pero naisip ko ring ayaw kong ipahamak si Miyo. : nt Hindi ko gagawin ang misyon. Pero ayaw kong mapahamak kami ni Miyo. : nt Hindi ko pa nauubos ang isdang paksiw. Aray! Natinik ako. : nt Gagawin ko. : nt Hindi ko gagawin.  : nt Gagawin...Ay, hindi ko... : nt Isinulat ko sa papel: Gagawin = mapapahamak si Miyo Hindi gagawin = mapapahamak si Miyo at ako Aaaa! Gusto ko nang matapos 'to! : nt Wala ba talagang ibang paraan? sa isip ko. Tama! Nagsulat ako ng dalawang note. Isa para kay Miyo. At isa para kay Titser Andrea. Walang naka-Papaya. : nh Nagpsa ako ng mga sagot na naka-Papaya kay Louis. Nilagyan ko ng pangalan ni Miyo sa dulo.  Nakita kong isa-isang kinokopya ni Louis ang mga sagot. Nakita kong ipinsa rin niya ang note na may pangalan ni Miyo pagkatapos sumagot. : nh Nagpsa ng note si Louis sa akin: Mapagapaliping! Ngumiti ako sa kaniya na may halong kaba sa dibdib.  MIYERKOLES : nu Miyo, tawag ni Titser Andrea, na kakatapos lang magpaliwanag tungkol sa pagiging matapat sa lahat ng bagay, lalo na sa pagsagot sa mga quiz. Ho? Tumayo si Miyo. Nginisihan ako ni Louis. Plit ko siyang nginitian pabalik. Summa ka muna sa akin, si Titser Andrea ulit. May mga kailangan kang ipaliwanag ayon sa isang note na nabasa ko. Tumingin siya sa akin.  Mabilis ang tibok ng puso ko nang umalis na sina Miyo at Titser Andrea. Pupuntapa kapa sapa hapayd-apawt, :, ang sabi ng note na ipinsa ni Louis sa akin. : nu Congrats sa inyong lahat! bati ni Louis nang nasa palikuran na kami ng Mark Transfiguracion Type II Building. Youre now members ng sekretong grupo ng Pangkat Papaya. At nakita ko ang tatlo pang bagong miyembro. Sina Michael Brian, na nagpauso ng paglalaro ng FLAMES, at sina Aaron at Christian na nagpauso ng China, China. Wala si Miyo.  Now, kumuha ng apat na paper bag si Louis at isa-isang inabot sa amin. Heto ang mga regalo ninyo as new members ng sekretong grupo ng Pangkat Papaya. Binuksan ko ang sa akin: sunglasses at komiks mula sa US. Ganon din ang sa iba. Pare-pareho pala tayo, sabi ni Aaron. Oo nga, sagot ko. Inaral nyo rin ba ang Papaya? Oo, ang hirap nga, e, sagot ni Christian. A, siguro alam ninyo 'yong nakasulat sa poster ng Clubs Day? 'Yong naka-Papaya? Ha? pagtataka nilang tatlo. Sino bang pumapansin ng poster na 'yon? tanong ni Christian. E, ano bang nakasulat? tanong ni Aaron. Sabi don, ako ang hari sa iskul, sagot ko. At tinawag na kami ni Louis. Now, may announcement ako. Yumuko siya na parang nalungkot. Wala na si EJ. He broke a rule. Pero dont worry, may bago tayong  Bumukas ang pinto ng palikuran! Nandon si Miyo, kasama si Titser Andrea! EJ? Titser Andrea? pagtataka ni Louis. Alam ko na ang tungkol sa sekretong grupo ng Pangkat Papaya, sabi ni Titser Andrea sa malakas na boses. Hala, summa kayong lahat sa klasrum. : nu Nabigla ang lahat sa klase kung bakit maaga kaming pinabalik galing sa recess. Napag-alaman ko, sabi ni Titser Andrea, na nasa harap na namin, na may nabuo palang isang sekretong grupo sa ating paaralan at hindi ko inaasahan na ang pasimuno nito ay isa sa mga kaklase ninyo. Nagtinginan ang marami sa kanilang mga katabi. Nakatanggap na lang ako ng isang note na nagpapaliwanag tungkol dito. Tumingin si Titser Andrea sa akin. Wala namang masam na bumuo kayo ng grupo pero tandaan ninyong hindi dapat manakit ng mga miyembro at hindi nakasasakit o nakapapahamak sa iba, di ba, Andro? Opo, sagot ko sa mahina kong boses.   Sina Andro at Miyo ay mga miyembro ng grupong ito. Si Andro ang nagsabi sa akin tungkol sa tinatawag nilang Pangkat Papaya. At si Miyo naman ang mas nagpaliwanag nito sa akin. Nang kinausap ko siya kanina, nalaman kong ang pasimuno ng lahat ay si Louis. Nagtinginan ang marami kay Louis. May matinding kaparusahang naghihintay sa kanila. Kay, Louis, Miyo, Andro, Michael Brian, Christian, at Aaron, kakausapin namin kayo ng ibang guro sa Art period. Ngayon, maliwanag ba sa lahat ang sinabi ko? Opo! ang sagot ng lahat.  : nu Ipinakita ni Titser Ria ang nakita niyang note na naisama sa mga test paper. Ginawa mo ba ito, Miyo? Ako po ang gumawa niyan. Hindi po si Miyo, paliwanag ko sa kaniya at kay Titser Andrea. Pero mali ang mga sagot dito, sabi ni Titser Ria. Isa lang ang mali mo sa test natin kahapon. Kakatsek ko lang kagabi. Kasi plinano ko pong hindi gawin ang misyon. Anong misyon? Ikinuwento ko kina Titser Ria at Titser Andrea ang tungkol sa mga misyon upang makasali sa Pangkat Papaya. Binigyan po ako ni Louis ng misyon na magpsa ng mga sagot sa test. Lagyan ko raw po ng pangalan ni Miyo para siya ang mahuhuli. Ginawa mo nga? Opo, pero mali po ang mga sagot na inilagay ko. Pinadalhan ko rin po si Miyo at Titser Andrea ng note tungkol sa plano ko. At ikaw Miyo, sabi ni Titser Ria. Bakit ka pumayag na sumali sa Pangkat Papaya?  Kasi po cool si Louis. Binibigyan niya po ako ng shades at maraming komiks. Ganon din daw ang sinabi ni Louis sa kanila, sabi nina Michael Brian, Christian, at Aaron. Hindi nagsalita si Louis kahit tinanong siya ng mga titser. : nu Nakabalik na kami sa klase kasama si Titser Ria. Hindi na kasama si Louis. Nagpasundo na raw siya. O siya, sabi ni Titser Ria. May practicals pa tayo. Gusto na ba ninyong gawin ngayon? Opo, sagot naming lima. Andro, si Miyo nang pumasok na kami sa klasrum. Bespren? Bespren, sagot ko. At ginawa namin ang secret handshake namin.  Damang-dama kong kinanta ang Awit ng Barkada. Kung hahanapin ay kaligayahan Maging malalim o may kababawan, Sa iyo ay may nakalaan Akoy asahan at huwag kalimutan Maging ito ay madalas o minsan Pagkat iba na nga ang may pinagsamahan Kahit sino pa man ang may kagagawan ng iyong pagkabigo Ay isipin na lang na ang buhay kung minsan ay nagbibiro Nandirito ako, ang kaibigan mong tunay aawit sa 'yo Sa lungkot at ligaya, hirap at ginhawa, akoy kasama mo Kasama mo Kasama mo Kasama mo  LUNES : nu Kilala ko na ang hari sa iskul. Hindi na siya pumasok simula nong Miyerkoles. Ayon sa sabi-sabi, na sinabi sa akin ni Miyo, hindi na raw siya papasok kahit kailan. Ayaw daw kasi niyang gawin ang parusa niya na maglinis sa paaralan. Pinarusahan naman ako at si Miyo dahil may mga ginawa pa rin kaming kasalanan. Pinag-special exam ako ni Titser Ria sa Music. At si Miyo naman ay pinaglinis ng klasrum kasama nina Michael Brian, Christian, at Aaron. O, Andro, sabi ni Miyo, na kakatapos lang ayusin ang mga upuan. May problema ako. Ano na naman? tanong ko. Sumali ka na naman sa isang sekretong grupo?   Hindi, sagot niya. Di ko lang alam paano ko ibabalik ang shades at komiks ni Louis. Ay, huwag mo nang ibalik. Souvenir na lang. Tumawa kami. E, kung gumawa kay tayo ng bagong grupo? Ano namang naisip mo? sabi ko. A, Samahng Saging. Tapos meron din tayong wikang Saging na puro s naman ang idadagdag. Tapos meron ding initiation rites na paramihan ng makain na saging.Tapos... O, Miyo, tawag ni Kristine. Akala ko ba sasali ka? Teka lang. Iniwan na ako ni Miyo. Ako na ba ang dinosaur? Nasilip kong may sinusulat si Jenny. Ano 'yang sinusulat mo? At nakita kong nagpi-FLAMES pala siya. Nilagyan niya ng middle initial ang mga pangalan. JENNY S. ROMEROLOUIS S. ESPEJO Sweetheart Lover = Lovers Uy, ako. Mukhang may mag-aasawa na, a. Tinabunan ni Jenny ang papel niya.  At bagay kayo, dagdag ko. Alam mo bang si Louis ang hari sa iskul? Hari sa iskul? Tumayo siya at namewang. Hindi na siya ang hari sa iskul. Ako na, dahil tatakbo akong Supremo. Ako pa ang maging valedictorian natin, pati sa high school, summa cum laude sa college, kagawad ng barangay, meyor ng lungsod, senador ng bansa...  Inilagay niya sa kaniyang bag ang papel at umalis na masungit ang singkit niyang mga mata. Naging dinosaur si Jenny. Hinabol niya ako. Walang makakapigil sa akin, lalo ka na, Andro. At kumaripas na ako ng takbo.
Planetang Asul.fil,3,﻿"Isang pastol si Angelo. Madalas, ginagabi siya sa pagpapastol. Mahilig kasi siyang manood ng mga bituin sa langit. “May mga tao rin kaya sa mga bituin?” Ito ang lagi niyang naitatanong sa kaniyang kalabaw. Wala namang maisagot ang kalabaw na si Dupong. Walang ano-ano, isang bagay ang gumuhit sa langit. “May nahuhulog na bituin!” sigaw ni Angelo. Papalapit sa kanila ang bumabagsak na bagay. Dali-daling nagtago sina Angelo at Dupong. Bumagsak nga sa malapit ang bagay na iyon. Halos bumaon sa lupa ang katawan nito. Bumukas ang isang gilid nito at may bumabang mga nilikha. Takot na takot sa pagtatago sina Angelo at Dupong. “Huwag kayong matakot,” sabi ng tila pinuno. “Mga kaibigan kami. Halika, mag-usap tayo.” “Ako si Ason,” sabi ng tila pinuno. “Taga-Planetang Asul kami.” At itinuro nito ang isa sa mga bituin sa langit. Hindi makapaniwala si Angelo. May tao nga pala sa bituin! Kinuwentuhan ni Ason si Angelo tungkol sa Planetang Asul. Sabi ni Ason, may nasira sa raketsip nila kaya sila napilitang bumaba sa lupa. Raketsip ang tawag nila sa kanilang sasakyang parang bituin. Tuwang-tuwa si Angelo. “Isama ninyo ako sa Planetang Asul. Gusto kong makita ang inyong planeta,” sabi pa ni Angelo. Pumayag ang mga taga-Planetang Asul. Isinakay nila si Angelo sa raketsip. Isinama rin nila si Dupong. Tuwang-tuwa si Angelo. Nadaanan nila ang buwan. Nadaanan din nila ang ibang planeta. Iba’t iba ang anyo ng mga planeta. Itinuturo ni Ason ang mga pangalan ng bawat madaanan nilang planeta. Mabilis na mabilis ang raketsip nina Ason. Parang ilang sandali lamang ang malayo nilang nilakbay. Paglapag sa Planetang Asul, sinalubong sina Angelo ng mga tagaroon. Sinalubong si Ason ng mga magulang niya. Mahal na mahal nila si Ason. Tuwang-tuwa sila kina Angelo at Dupong. Ipinasyal ni Ason si Angelo sa paligid ng Planetang Asul. Nakita ni Angelo ang mga halamang kulay-asul. May mga hayop ding kulay-asul. Puro asul ang bagay-bagay doon. Masarap ang buhay sa Planetang Asul. Marami silang pagkain at magaan ang buhay nilang lahat. May mga robot na nagsisilbi. Robot ang tawag sa mga makinang parang tao. Pero parang may problema ang mga taga-Planetang Asul. Napansin ni Angelo na parang lagi silang takot. Laging may dalang baril ang mga tao roon. Maraming malalaking kanyon kahit saang lugar. “Kasi, lagi kaming sinasalakay ng mga Asma,” paliwanag ni Ason. “Kaaway namin ang mga Asma. Mahilig sila sa giyera. Gusto nilang sakupin ang Planetang Asul at gawin kaming alipin.” “Lumulusob ang mga Asma!” Nagkagulo ang lahat. “Mga Asma! Mga Asma!” Sinalubong ng mga raketsip ng Planetang Asul ang sumasalakay na mga raketsip ng Asma. Matapang ang mga sundalo ng Planetang Asul. Kailangan nilang magtanggol dahil ayaw nilang maging alipin. Pero marami ang mga Asma. Unti-unting natalo ang mga taga-Planetang Asul. Dali-daling dinala ni Ason sina Angelo at Dupong sa isang kubling raketsip “Sumakay ka at bumalik sa iyong planeta,” sabi ni Ason. Kailangang makaligtas kayo sa mga Asma.” Ayaw umalis ni Angelo na hindi kasama si Ason. Pero ayaw ding umalis ni Ason sa Planetang Asul. “Di ko maiiwan sina Ina at Ama,” sabi ni Ason. “Sama-sama kaming mamamatay rito.” Mabilis na lumipad palayo ang munting raketsip. Paglingon ni Angelo, nakita niyang sumabog ang planeta. Napaiyak siya. Nalungkot pati si Dupong. Mahal ng mga taga-Planetang Asul ang kanilang kalayaan. Mas gusto pa nilang mamatay kaysa maging alipin. Nakabalik man sa lupa, laging malungkot si Angelo. Lagi siyang ginagabi sa pagpapastol kay Dupong. Lagi siyang nakatingin sa gawi ng Planetang Asul. Lagi siyang nagdarasal na may malaglag muling bituin. Na sana’y nakaligtas si Ason at muli siyang dalawin."
Rosa Albina.fil,3,﻿"Iba si Rosa Albina sa lahat ng kalabaw. Kaya si Rosa Albina ay laki sa layaw. Dahil kulay rosas ang kutis ng balat, sa init ay di mabibilad. Alagang-alaga ni Mang Teban si Rosa Albina sapagkat tuwing darating ang pista, si Rosa Albina ang reyna sa mga parada. Ang dami-daming sa kaniya’y humahanga. Ang dami-daming pag nakita siya’y napapaunga. Ang dami-daming napapahabol. Ang dami-daming napapasipol. Pero maselan si Rosa Albina. Walang basta makaligaw sa kaniya. Nang si Karbon Kareta ay mangahas Magtapat ng taos na pagliyag, ang sagot ni Rosa Albina agad, “Ayoko nga sa maitim ang balat!” At sapagkat talagang lumaking maselan, Ni ayaw padapo sa tagak at langaw. Kung lumakad, laging tikwas ang nguso sa yabang At parang nandidiring ang paa ay maputikan. Nang mahulog siya sa balon, Mga kapuwa-kalabaw ay nagprisintang tumulong. “Di bale,” pagmamalaki niya. “Bahala si Mang Teban. Tiyak na hindi niya ako pababayaan.” Nagtiis siya maghapon sa loob ng balon. At sa init ng araw, sumakit ang likod at ilong. Maya-maya’y dumilim. At bumuhos ang ulan. Ang tubig sa balon ay lumalim nang dahan-dahan. Natakot si Rosa Albina! Umunga siya nang umunga! Malulunod tiyak siya kapag walang naawa! Salamat na lamang at dumating si Mang Teban. Salamat na lamang at naawang tumulong ang ibang kalabaw. Nailigtas si Rosa Albina sa tiyak na kapahamakan. Mula noon, nagbago ang mayabang na si Rosa Albina. Natuto siyang gumawa at natutong makisama. Umibig si Rosa kay Karbon Kareta. Nagkaanak sila ng dalawa, At si Rosa Albina ay naging ulirang ina."
Rosa Albina,3,﻿"Iba si Rosa Albina sa lahat ng kalabaw. Kaya si Rosa Albina ay laki sa layaw. Dahil kulay-rosas ang kutis ng balat, sa init ay di mabibilad. Alagang-alaga ni Mang Teban si Rosa Albina sapagkat tuwing darating ang pista, si Rosa Albina ang reyna sa mga parada. Ang dami-daming sa kaniya’y humahanga. Ang dami-daming pag nakita siya’y napapaunga. Ang dami-daming napapahabol. Ang dami-daming napapasipol. Pero maselan si Rosa Albina. Walang basta makaligaw sa kaniya. Nang si Karbon Kareta ay mangahas magtapat ng taos na pagliyag, ang sagot ni Rosa Albina agad, “Ayoko nga sa maitim ang balat!” At sapagkat talagang lumaking maselan, ni ayaw padapo sa tagak at langaw. Kung lumakad, laging tikwas ang nguso sa yabang at parang nandidiring ang paa ay maputikan. Nang mahulog siya sa balon, mga kapuwa-kalabaw ay nagprisintang tumulong. “Di bale,” pagmamalaki niya. “Bahala si Mang Teban. Tiyak na hindi niya ako pababayaan.” Nagtiis siya maghapon sa loob ng balon. At sa init ng araw, sumakit ang likod at ilong. Maya-maya’y dumilim. At bumuhos ang ulan. Ang tubig sa balon ay lumalim nang dahan-dahan. Natakot si Rosa Albina! Umunga siya nang umunga! Malulunod tiyak siya kapag walang naawa! Salamat na lamang at dumating si Mang Teban. Salamat na lamang at naawang tumulong ang ibang kalabaw. Nailigtas si Rosa Albina sa tiyak na kapahamakan. Mula noon, nagbago ang mayabang na si Rosa Albina. Natuto siyang gumawa at natutong makisama. Umibig si Rosa kay Karbon Kareta. Nagkaanak sila ng dalawa, at si Rosa Albina ay naging ulirang ina."
Sa Silangan ng Araw at Kanluran ng Buwan.fil,3,﻿"Walang tigil ang pagbuhos ng ulan sa gubat. Isang nilalang ang naglalakad papunta sa isang dampa. Tug. Tug. Tug. kumatok ito sa bintana. “Magandang gabi sa inyo,” bati ng malaking puting oso. “Magandang gabi rin sa iyo,” sagot ng ama ng tahanan. “Ibig ko hingin ang kamay ng inyong bunsong babae,” paliwanag ng oso. “Kung papayag ka, bibigyan kita ng napakalaking kayamanan.” “Sasangguniin ko muna ang aking anak,” sabi ng ama, “tungkol sa iyong kahilingan.” Bumalik ang malaking puting oso paglipas ng isang lingo. Sinalubong siya ng pakay niyang dalaga suot ang basahang damit at bitbit ang ilang gamit. “Natatakot ka ba?” tanong ng oso. “Hindi,” sagot ng dalaga. “Humawak ka sa aking balahibo,” paalala ng oso, “at hindi ka mapapahamak.” Malayo ang kanilang nilakbay. Malayong-malayo. Hannggang marating nila ang mataas na bundok. Tug. Tug. Tug. Kumatok ang maliking puting oso at bumukas ang tarangkahan ng palasyong yari sa ginto at pilak. Madaling nakatulog ang dalaga dahil sa pagod. Ngunit naramdaman niyang may tumabi sa kanya. Paggising niya sa umaga, wala na ang kanyang katabi. Naging hiwaga sa dalaga ang pangyyari at naulit ang pagtabi sa kanya gabi-gabi ng isang lalaki na nawawala sa umaga. Madaling nangungulila ang dalaga sa palasyo. Gusto niyang makapiling muli ang kanyang pamilya. Pumayag ang puting oso ngunit nang ihatid siya sa kanilang bagong bahay ay nag-iwan ng babala: “Huwag kang magpapaiwan sa piling lamang ng iyong ina. Anuman ang kanyang sabihin ay huwag mong gagawin dahil magdudulot ito sa atin ng malaking lungkot.” Nangako ang dalaga. Anung saya nang makita ang magulang at kapatid. Niyakap siya ng kanyang ina at niyaya sa isang silid ng kanilang malaking bahay. “Masaya ka ba sa piling ng oso? usisa ng ina. “Opo,” sagot ng dalga. “Ngunit tuwing matutulog ako… may tumatabi sa akin at hindi ko makita kung sino.” Isinalaysay ng dalaga ang nangyayari tuwing malalim na ang gabi. “Naku? Baka halimaw ang oso,” bulala ng ina. “Ngunit huwag kang mag-alala. Ganito ang iyong gawin.” Bumalik ang dalaga sa palasyo ng oso. Sa gabing iyon, naramdaman niya ang paghiga sa kanyang tabi ng mahiwagang lalaki. Hinintay niya itong makatulog saka sinindihan ang kandilang bigay ng kanyang ina. Itinapat niya ang isang napakakisig, o marahil, ang pinakamakisig na prinsipe sa buong mundo. Hindi niya napigil ang sarili at hinagkan niya ang natutulog na prinsipe. Tak. Tak. Tak. Pumatak ang kandila sa damit ng prinsipe at mabilis itong nagising. “Ay, ano ang ginawa mo! himutok ng prinsipe. “Sana’y nakapaghintay ka lamang nang isang taon. Mawawala na noon ang bias ng sumpa sa akin ng bruhang ikalawang asawa ng aking ama. Dahil sa ginawa mo, kailangang iwan na kita. Babalik ako sa kanyang kaharian para pakasal sa kanyang anak na prinsesang dalawang yarda ang ilong.” “Nasaan ang kanyang kaharian,” umiiyak na tanong ng dalaga, “hahanapin kita nasaan man ang kanyang kaharian.” “Mahirap matagpuan,” sagot ng prinsipe. “Nasa silangan ng araw at kanluran ng buwan.” Nang magising ang dalaga, wala na ang palasyong yari sa ginto at pilak. Naglakbay siya nang malayo. Malayong-malayo para muling makita ang pinkamamahal na prinsipe. Tinanong niya ang isang matandang babae na naglalaro ng isang gintong mansanas: “Nasaan po ang kahariang nasa silangan ng araw at kanluran ng buwan?” Hindi alam ng matandang babae ang daan. Ngunit nang malamn niya na ang dalaga ang anak-mahirap na gustong pakasalan ng prinsipe ay ibinigay niya sa dalaga ang gintong mansanas at pinapunta sa isang kaibigan. Napasuong ang dalaga sa mga mahabang paglalakbay at mga ulit-ulit na paghinto at pagtatanong. Tinanong niya ang isang matandang babaeng naghahabi sa gintong karete: “Nasaan po ang kahariang nasa silangan ng araw at kanluran ng buwan?” Ibinigay ng matanda sa dalaga ang gintong karete at pinapunta sa isang kaibigan. Tinanong niya ang isang matandang babaeng nagpapaikot ng gintong ikiran: “Nasaan po ang kahariang nasa silangan ng araw at kanluran ng buwan.” Ibinigay ng matanda sa dalaga ang gintong ikiran at pinapunta kay Hanging Silangan. Nang matagpuan ng dalaga si Hanging Silangan at itanong ang daan patungo sa kahariang nasa silangan ng araw at kanluran ng buwan ay napailing ang hangin. Dinala niya ang dalaga kay Hanging Kanluran. Ngunit napailing din si Hanging Kanluran at dinala muli siya sa pinakamatanda, ang panganay sa mga hangin, Si Hanging Hilaga. “Anoooo ang kaiiiilangan ninyooooo?” ang maginaw na ihip ni Hanging Hilaga. Nagmakaawa ang dalaga na dalhin sa kahariang nasa silangan ng araw at kanluran ng buwan. “Nakapunta na ako doon at talagang napagod ako dahil napakalayoooo,” hingal ni Hanging Hilaga. Umiiyak a lumuhod ang dalaga. “Mapanganib ang paglalakbayyyy,” sabi ni Hanging Hilaga. “Mamamatay din po ako,” hagulhol ng dalaga, “kung hindi makita ang mahal kong prinsipe sa silangan ng araw at kanluran ng buwan.” Inipon ni hanging Hilaga ang lahat ng lakas at humagibis na sakay ang dalaga. Swiss. Zoomm. Bromm. Nangabuwal ang mga nadaanang punungkahoy, nagsilipad ang mga dampa at tahanan, nangawasak ang mga sasakyang-dagat at dumaluyong ang alon bago nila sinapit ang napakalayong kahariang nasa silangan ng araw at kanluran ng buwan. Pagdungaw ng prinsesang dalawang yarda ang ilong nakita niya ang pulubing naglalaro ng gintong mansanas. “Magkano yan?” tanong ng prinsesa. “Hindi ito mababayaran ng ginto man o pilak,” sagot ng pulubing naglalaro ng gintong mansanas. “Ibibigay ko anuman ang iyong hilingin.” “Kung gayon,” hiling ng pulubi sa prinsesa, “gusto kong makapiling ang prinsipe ngayong gabi.’ At ibinigay sa prinsesa ang gintong mansanas. Himbing na himbing ang tulog ng prinsipe. Tinawag ito ng pulubi, niyugyog ang katawan, ngunit hindi magising ang prinsipe. Magdamag umiyak ang pulubi at narinig siya ng mga bilanggo sa kabilang silid. Nang sumilip ang araw, pinaalis ang pulubi ng prinsesang dalawang yarda ang ilong. Sa ikalawang araw, muling nagustuhan ng prinsesa ang pinaglalaruang gintong karete ng pulubi at ipinalit ang isang gabi sa piling ng prinsipe. Ngunit naulit lamang ang nangyari at magdamag umiyak ang pulubi sa piling ng himbing na himbing na prinsipe. Pagkaalis ng pulubi, nagising ang prinsipe at ikinuwento ng mga bilanggo ang kanilang narinig sa nakalipas na dalawang gabi. Sa ikatlong araw, muling nagkasundo ang dalawa. Ibinigay ng pulubi sa prinsesa ang ganitong ikiran kapalit ang isang gabi sa piling ng prinsipe. Ngunit ngayon, laking gulat ng pulubi. Sinalubong siya sa silid ng gising na prinsipe at nakilala siya agad nito. “Pampatulog pala ang ipinaiinom nilang gamot,” paliwanag ng prinsipe. “Dahil sa kuwento ng mga bilanggo, hindo ko ininom ang gamut ngayon.” Sa unang pagkakataon, magdamag silang maligaya. Pinawi ng mga halik ang mga luha ng dalaga at lalong tumibay ang kanilang pag-ibig ngayong muling magkita sa kahariang nasa silangan ng araw at kanluran ng buwan. Bago mag-umaga, nakaisip sila ng paraan para hindi matuloy ang kasal ng prinsipe sa prinsesang dalawang yarda ang ilong. Sa araw ng kasal, pinuntahan ng prinsipe ang prinsesa at pangalawang asawa ng kanyang ama “May tatlong patak ng kandila ang aking damit,” paliwanag niya. “Ito ang gusto kong isuot sa kasal. Kapag hindi ito naalis ay hindi matutuloy ang kasal.” Sinubukang labhan ng prinsesa ang damit ngunit hindi maalis ang tatlong patak ng kandila. Sinubukan din ng ina at sinubukan ng kanilang mga tapat na tauhan, ngunit bawat kuskos, lalong kumakalat ang mga patak! Kung wala kayong magawa,” sigaw ng prinsipe, “Tawagin ang babaeng pulubi sa labas. Baka maalis niya ang mga kumalat na patak ng kandila.” Tinawag nga ang pulubi, inilubog lamang nito ang damit sa tubig at luminis itong kasinlinis ng bumubuhos na niyebe. Niyakap ng prinsesa ang pulubi at nagpahayag, “Ang pulubing ito ang aking pakakasalan!” Dahil sa matinding sama ng loob sumabog ang katawan ng prinsesang dalawang yarda ang ilong. Plug! Sumabog din ang katawan ng bruhang ina ng prinsesa. Plug! At sumabog din ang mga katawan ng mga tauhan nila. Plug! Plug! Plug! Nagmamadaling pinawalan ng prinsipe at ng dalaga ang lahat ng mga bilanggo at nagmamadaling hinakot nila ang mga ginto’t pilak at nagmamadaling lumabas sila sa palasyo. Lumayo sila. Malayong-malayo sa kahariang nasa silangan ng araw at kanuluran ng buwan."
Salusalo para kay Kuya,3,﻿"Nagisíng ako ng amoy ng adobo, ng pinakamasarap na adobo sa mundo. Isa lang ang ibig sabihin nito! Kumaripas ako ng takbo papuntang kusina— “Ama!” ang yakap at pagmano ko sa lolo ko kay Nanay. Kaarawan ni Kuya ngayon, at ang adobo ni Ama ang paborito ni Kuya. (At paborito ko rin!) “Hala ka!” halakhak ni Ama, “Nagulat ako, akala ko ikaw ang kuya mo!” Napuno ng tawanan ang kusinang siksik na siksik sa dami ng bisita at inihahandang pagkain. Pagdaan ko sa sala, “Bubuy! Ang laki mo na!” apir sa akin ni Kuya Paeng, pinsan namin, at pinakamatalik na kaibigan ni Kuya dahil lagi silang magkaklase sa eskuwela. “Baka naman lumiit ka lang,” biro ko, sabay takbo palabas ng bahay. Nagtawanan ang barkada nina Kuya. May narinig akong nagsabi, “Magkapatid nga sila ni Lean.” Nagkakarga si Tatay ng mga kuwadro at kahon ng mga larawan sa inarkilang dyip. “Salamat, anak,” sabi ni Tatay nang kunin niya sa akin ang iniabot kong kahon, “Dahil disiotso na si Kuya, naisip namin ni Nanay na ipakita sa mga bisita ang mga gawa niya.” Makapananghalian, nagsiksikan na kaming pamilya sa dyip, kasama ng mga likha ni Kuya at napakaraming pagkain. Kabuntot ng dyip namin ang mahabang hilera ng sasakyan ng mga kaibigan at kamag-anak. Pagdating namin, nagkani-kaniya nang latag ng sapin ang mga bisita. Sina Nanay ang umako sa handaan, at tinulungan naman ako ng barkada nina Kuya sa mga kuwadro at kahon ng mga larawan. “Galing talaga ni Kuya, 'no?” sabi ko kay Kuya Paeng pagkatapos naming maiayos ang mga gawa ni Kuya. “Oo naman!” ngiti niya, “Itong portrait ni Mrs. Chavez? Ginawa 'to ni Lean nung nagalit si Ma’am sa klase— mabilisan lang. Pero ayun, napangiti agad si Ma’am.” Tumawa si Nanay mula sa kalapit na mesa. “Naku, diskarte niya talaga 'yan. May isang kuwadro diyan, may mga drowing ng iba’t ibang bagay na palaging may katabing batang masaya. Ibinibigay sa amin ng Tatay niya tuwing may gusto siyang ipabili. Siguro wala pa siyang limang taon noon, pero alam na agad naming magaling siyang magdrowing.” Ang daming maganda sa mga gawa ni Kuya, lalo na 'yung mga nagawa niya noong nag-aaral na siya ng Fine Arts sa kolehiyo. Pero paborito ko pa rin ang drowing ng umiiyak na batang nakakápa. Naaalala ko pa kung kailan niya ginawa iyon. Mas matanda si Kuya sa akin nang walong taon, at noong hayskul na siya, iniiwan na ako nina Nanay kay Kuya para bantayan mag-isa. May isang beses, biglang sumamâ ang pakiramdam ko, at iyak lang ako nang iyak. Kayâ kinuwentuhan niya ako tungkol kay Bubuy Boy— isang superhero na may powers ang luha. Káya ng luha ni Bubuy Boy gawing kumunoy ang lupang inaapakan ng halimaw, lusawin ang mga kalamnan ng ibabang kapútol ng manananggal, o tumulo bilang nabubuong yelo para bukulan at patigasin ang katawan ng mga tumatakas na magnanakaw. Kayâ kapag umiyak na si Bubuy Boy, siguradong matatalo niya ang lahat ng kalaban! Nang gabing iyon, dinatnan kami nina Tatay na parehong umiiyak. Sa kakatawa. At kahit ngayon, kapag naiiyak ako, napapangiti ako ng alaala ng naging biro ni Kuya para patahanin ako, “Ay, tapos na naman ang laban, di ko man lang inabutan.” Hay, nakaka-miss talaga si Kuya. Dalawang taon na siyang wala pero ramdam na ramdam pa rin naming laging may kulang. Lalo na tuwing gumuguhit ako. Mas madali at mas masaya talaga noong kasama ko si Kuya. Pero hindi ako susuko— sabi ni Kuya, kailangang maging mas magaling pa ako sa kaniya. Bago magsimulang mag-alisan ang mga bisita, kinantahan namin si Kuya ng Happy Birthday, at ako ang umihip sa mga kandila ng keyk niya. May mga nag-iwan rin ng bulaklak, lobo, at liham. Siyempre, may regalo ako kay Kuya: drowing ni Bubuy Boy, umiiyak ng bahagharing luhang ginagamit ni Kuya sa pagpinta. Narinig kong suminghot si Nanay. Inakbayan siya ni Tatay, “'Wag na tayong malungkot, 'Nay. Mukha namang natupad ang pangarap ni Kuya na maging pintor.” At itinuro niya ang maraming anyo ng ulap sa makulay na langit ng papalubog nang araw. Ang galing talaga ng Kuya ko!"
Sampu Pataas Sampu Pababa,3,﻿"Madalas ko siyang sunduin sa bahay. “Mak-Mak, anak,” ang tawag sa kaniya ng kaniyang nanay, “nandito na ang kaibigan mo.” Sabay kaming naglalakad papuntang eskuwelahan. Sabay kaming tumatawid. Sabay kaming umiiwas sa nagmamadaling mga sasakyan. “Sampu pataas, sampu pababa.” Kabisado ng aking kaibigan ang bilang ng baitang ng hagdan papuntang klasrum. “Kung hahakbang ka nang tigalawa,” ang tanong niya sa akin minsan, “ilang hakbang ang kailangan para marating mo ang ibaba?” Napakamot tuloy ako ng ulo at nagkunwaring nag-isip. “Marami siguro,” 'yun lang ang nasabi ko. Kakaiba si Mak-Mak. Sa utak niya’y puro numero ang nagsisirko. Biláng na biláng niya ang bawat hakbang kahit saan man siya mapunta. hakbang na hakbang na hakbang “Kung maglalakad ka mula bahay hanggang plasa ( hakbang), mula plasa hanggang palengke ( na hakbang), at mula palengke hanggang simbahan ( na hakbang),” ang tanong niya, “makakailang hakbang ka?” Mabilis ang sagot ko, “Marami siguro!” Minsan, may narinig siyang huni ng mga ibon. “Kunwari’y may , ibon ang biglang humarang sa ating dinaraanan at pinaalis mo ang ,,” sabi niya, ang ngiti’y hanggang tainga, “ilang ibon ang matitira?” , - , = ? “Wala!” ang hiyaw ko. “Pag pinaalis mo ang isa ay siguradong magsusunuran ang lahat.” Ang lakas ng kaniyang tawa. Di ko alam kung saan nakukuha ni Mak-Mak ang pambihirang talento niya. Marahil ay dahil sa patpat na lagi niyang dala. Parang patpat ng mahikero, pero mas mahaba ito. “Siguro may madyik 'yang patpat mo,” ang biro ko sa kaniya dati. Sa bawat wasiwas ay tila nagmimilagro. “Kung makalalakad tayo ng kilometro sa na araw,” sabi niya, hawak ang kaniyang patpat at tila nagsusulat sa hangin, “ilang kilometro ang dapat nating malakad sa araw?” Bakit hindi na lang tayo magdyip, naisip ko tuloy. Di ba mas mabilis 'yun? Di pa man ako nakasasagot ay may susunod na siyang tanong, “kung maglalakad tayo ng ½ oras at magpapahinga kada minuto, ilang beses tayo magpapahinga?” “Tama!” ang sabi ko sa kaniya. “Kailangan na nating magpahinga at nagiging gulaman na ang utak ko.” Maraming tanong ang aking kaibigan. Maraming numero ang lumilipad-lipad sa hangin, mga numero na siya lang ang nakakikita. Minsan, habang naghihintay kami ng masasakyan, pinaikot-ikot niya ang kaniyang patpat. “Kunwari’y may elepante ang biglang dumaan sa harap natin at rito ay puti, ilang porsiyento ang puting elepante?” Dati rati’y ibon lang ang kaniyang nakikita. Maraming nakikita si Mak-Mak na hindi ko nakikita. Kung minsa’y nakalilimutan ko ngang bulag siya. “Lagi mong sabayan si Mak-Mak, ha?” ang pakiusap ng nanay niya sa 'kin. “Sabay kayong maglakad, sabay kayong tumawid, sabay kayong umiwas sa mga nagmamadaling sasakyan.” Isang araw, pinuntahan ako ni Mak-Mak sa aking bahay. “Nalipat ng trabaho si Tatay sa ibang probinsiya,” ang bungad niya, “at kasama ang buong pamilya. Bukas na ang alis namin.” “Gaano kalayo ang lilipatan ni’yo?” tanong ko. “Ilang hakbang mula rito?” Matagal siyang nag-isip at tinapik-tapik ang patpat sa sahig. “Marami siguro!” sigaw niya, sabay tawa nang napakalakas. “Huwag kang mag-alala, pag nalaman ko ang sagot ay ikukuwento ko sa 'yo.” Paminsan-minsa’y binibisita pa rin ako ni Mak-Mak. Sabay kaming umiiwas sa mga elepanteng biglang dumaraan sa aming harap. Sabay na nakikilipad sa mga ibon. At sabay na umaakyat ng hagdan papuntang eskuwelahan. Ngayon, kahit nakapikit ako’y kabisado ko ang bilang ng baitang: sampu pataas, sampu pababa."
Sampung Datu ng Borneo.fil,3,﻿"Malupit si Sultan Makatunaw ng Borneo. Inaagaw niya ang mga kasangkapan, ari-arian at kahit asawa ng kanyang mga sakop. Wala namang makatutol sa kanyang kalupitan dahil maraming mandirigma ang sultan. Si Datu Puti ay isa sa mga datu ng Borneo na di makatiis sa kalupitan ni Sultan Makatunaw. Lihim niyang pinulong ang ibang datu. Kasama sa pulong sina Datu Bangkaya, Datu Dumangsol, Datu Lubay, Datu Padohinog, Datu Paiburong at Datu Sumakwel. “Tatakas tayo,” pasiya ni Datu Puti. “Humanap tayo ng ibang tirahan. Sasama ba kayo?” “Sama-sama tayo!” sagot ng siyam na datu. Agad naghanda ang sampung datu sa pagtakas. Naghanda sila ng mga sasakyang-dagat. “Balangay” ang tawag sa kanilang sasakyang-dagat. Ikinarga nila sa balangay ang kanilang gamit, kasangkapan ay pagkain para sa pagalalakbay. At isang gabi, lihim na naglayag ang mga balangay ng sampung datu, sakay ang kanilang pamilya, mandrigma, alagad at alipin. Iniwan nila nag kanilang tahanan sa Borneo, para humanap ng ibang lupaing matitirhan nang malayo sa kalupitan ni Sultan Makatunaw. Mahirap ang paglalakbay sa dagat. Malawak ang dagat at wala silang na pupuntahan. Malakas ang mga alon at mahina ang kanilang balangay. Pero walang takot na nagpatuloy ang sampung datu. Hindi na sila makababalik sa Borneo. Ipapapatay sila ng Sultan pag sila ay nagbalik. Pagkaraan ng mga araw at hirap, dumaong ang sampung datu sa pulo ng Panay. “Maganda ang lupaing ito,” sabi ni Datu Puti. “Dito tayo maninirahan. Dito’y di na tayo maaaring habulin at pagmalupitan ni Sultan Makatunaw.” Tuwang-tuwang tumingala sa langit ang lahat at nagpasalamat sa kanilang Bathala. Biglang lumitaw ang isang mandirigma. Matapang ang anyo ng maitim na mandirigma. May hawak na pana ang mandirigma. “Ako si Marikudo,” sabi ng mandirigma. “Ako ang pinuno ng mga Ita sa pook na ito.” At lumitaw sa kasukalan ang maraming Ita. May nakahandang palaso ang mga pana ng mandirigmang Ita. Agad sinalubong ni Datu Puti si Marikudo. “Di kami kaaway,” sabi ni Datu Puti sa puno ng Ita. :Narito kami para makipagkaibigan. Gusto naming bumili ng lupain sa inyo.” “Kung gayon, maghintay kayo,” sagot ni Marikudo. “Dapat ko munag isangguni ang inyong hiling sa aming Lupon ng Matatanda.” Nang gabing iyon, tinipon ni Marikudo ang Lupon ng Matatanda sa tribu ng mga Ita. Isinangguni niya ang hiling ng mga taga-Borneo. Matagal na nag-usap ang Lupon ng Matatanda. Sa huli, sumang-ayon ang lahat na pagbilhan ng lupain nila ang mga taga-Borneo. “Kung gayon, maghanda tayo ng isang pista,” sabi ni Marikudo. “Ipatawag ang mga dayuhan. Ipagdiwang ang pagdating ng mga bagong kaibigan.” Isang pista ang naganap sa Panay. Naghanda ng mga prutas, baboy-damo at usa ang mga Ita para sa mga dayuhan mulang Borneo. Naghandog naman ng mga suklay na kahoy at ibang kasangkapan ang mga dayuhan sa mga Ita. “Gaano kalaking lupain ang ibibigay mo sa amin?” tanong n Datu Puti kay Marikudo. “Kaibigan,” sagot ni marikudo. “Magtanim ka dito ng palay. Umikot ka sa lupain ng Panay. At pagbalik mo dito ay maaari mo nang gapasin ang itinanim mong palay. Ano naman ang pambayad mo?” Ipinakuha ni Datu Puti sa kanyang balangay ang isang gintong salakot at gintong batya. Tuwang-tuwa si Marikudo nang tanggapin ang mga ito. Humiling pa si Maniwantiwan, ang maybahay ni Marikudo, “Gusto ko ang mahabang kuwintas ni Pinangpangan.” Si Pinangpangan ang maybahay ni Datu Puti. Mahaba at mamahalin ang suot niyang kuwintas. Tuwang-tuwa si Maniwantiwan nang tanggapin ang mahaba at mamahaling kuwintas ni Pinangpangan. Nagsayaw ang mga Ita ng tinatawag na ati-ati. Maligaya ang lahat sa naging kasunduan. Kinabukasan, umalis ang mga Ita patungong bundok. Naiwan ang mga taga-Borneo sa kapatagan. At ayon sa kasaysayan, iyon ang dahilan kaya sa bundok naninirahan ang mga Ita. Paminsan-minsan, bumababa sila sa bundok at nagkakaroon ng pagdiriwang sa kapatagan. Ito diumano ang simula ng pistang Ati-atihan. Nagsimulang magtayo ng pamayanan ang mga datu. Nagkani-kaniya sila ng sakop na lupain at bukirin. Pero isang araw, pinulong sila ni Datu Puti. “Ibig kong bumalik sa Borneo sabi ni Datu Puti. “Ibig kong tulungan ang naiwang ibang datu. Kawawa naman sila sa kamay ni Sultan Makatunaw. Isasama ko ang may gustong sumama sa akin.” Di nga nagtagal, muling naglayag ang ilang balangay. Si Datu Sumakwel ang naiwang pinuno ng pamayanan. Kasama ni Datu Puti sina datu Balensusa at Datu Dumangsil. Gayunman, ayon sa kasaysayan, napadpad sa Batangas ang mga balangay nina Datu Puti. Sa Batangas naiwan sina Datu Balensusa at Datu Dumangsil at naging ninuno ng mga Tagalog. Nagpatuloy maglakbay si Datu Puti at ang kanyang pamilya. Di na malaman kung nakabalik nga sila o hindi sa Borneo."
Sandosenang Kuya,3,﻿"“Anobatongmgabatangitoooo!” Hayun, nagalit na naman si Tatay. Ang gulo-gulo kasi naming magkakapatid. “Huwag kayong magtakbuhan dito sa loob,” ’yan ang lagi niyang saway. Mahirap talaga pag kami’y nagkasabay-sabay. Alam mo ba kung ilan kaming lahat? Labintatlo! Dami, ’no? Ako ang pinakabunso. Sandosena ang kuya ko. Iba-iba ang itsura, iba-iba ang porma. May bilugan, may malapad, meron ding higante sa tangkad. May pormang artista, may pormang henyo, at ’yung isa nama’y tinutukso naming isda! (Ang laki kasi ng mata niya.) Pero kahit na iba-iba ang kanilang hugis at itsura, iisa lang ang tawag ko sa kanila . . . Kuya. Sandosenang ngiti ang bumabati sa akin tuwing umaga. Sandosena’ng kalaro ko ng taguan sa plasa. Sandosenang tsinelas ang lumilipad sa tumbang preso. Sandosena’ng nakabantay sa patintero. Noong ako’y nagutom, sandosenang kalawit ang pumitas ng mangga sa kapitbahay. Sandosena rin ang nagtakbuhan nang mahuli kami ng asong-bantay. Sandosena ang katulong ko sa pagwawalis ng kalat. Sandosenang titser ang nagturo sa aking magbasa at magsulat. Sandosenang doktor din ang gumagamot kapag ako’y may lagnat. Sa harap ng TV, sandosenang “ha-ha-ha!” at “hi-hi-hi!” ang maririnig mo. Sandosena ang kumakanta kasabay ng radyo (pero wala namang tumatama sa tono). Sa bawat problema ko, may sandosenang solusyon at payo. Pag malungkot naman, may sandosenang masasayang kuwento. Ako na talaga ang pinakasuwerte sa buong mundo! Laking gulat ko nang isang araw, lumapit sa akin ang pinakamatanda kong kuya. “Noy, aalis na ako sa makalawa,” ang bungad niya. “Magpakabait ka, ’wag mong pahirapan ang mga kuya mo, ha.” “Saan ka pupunta, Kuya?” “Kailangan ko nang umalis ng bahay. Nasa tamang gulang na ako at kaya ko nang mag-isa.” Hindi ako makapaniwala. Bakit kailangang umalis ni Kuya? “Ganiyan talaga, iho,” ang paliwanag ni Tatay, “pag nasa wastong edad na’y kailangang umalis na rito. Hindi ka naman titira nang habambuhay rito sa bahay-kalinga, di ba?” Oo nga pala, hindi ko nasabi sa ’yo, sa bahay-kalinga kami lahat nakatira. Dito napupunta ang mga batang ulila na kagaya ko—wala nang magulang o kamag-anak na makakapag-alaga. Dito kami dinadala upang sa kalye ay hindi magpagala-gala. Suwerte nga namin at nandito si Tatay. Siya ang aming kinikilalang ama. Siya at ang aking sandosenang kuya ang nakagisnan kong pamilya. Darating ang araw, sabi ni Tatay, na may iba pang mga bata na mapupunta rito. Mga bagong kapatid ko. Mas bata nga lang sila sa akin. At sila na ang magiging bunso. “Iba-iba ang kanilang itsura, iba-iba ang kanilang porma,” dugtong ni Tatay, “pero lahat sila ay tatawagin kang . . . Kuya.” Nagkumpol-kumpol kami sa labas ng bahay para magpaalam sa aming panganay. Sandosenang kamay ang sabay-sabay na kumakaway. Sandosenang “Ingat ka!” at “Babay!” Sandosenang retrato ang aming pabaon. Kasama ang sandosenang mangga sa loob ng karton. Siguradong hindi kami makakalimutan ni Kuya. Lalo na ang magagandang alaala na hihigit pa sa sandosena."
Si Ching na Takot sa Dilim,3,﻿"Si Ching ay takót sa dilim. Kapag gabi na, natatakot siyang lumabas sa madilim na bakuran. Natatakot siyang pumasok sa mga gilid na walang ilaw. Hanggang sa pagtulog, gusto niyang nakasindi ang maliit na ilaw sa sulok ng kaniyang silid. Sa isip ni Ching, baka may bumabang kapre mula sa taas ng malaking punong mangga sa madilim na bakuran. O may mga higanteng galamay na susunggab sa kaniya sa loob ng madilim na silid. Tinatakot kasi siya ng mga pinsan niya. Sabi nila, sa dilim lumilitaw ang mga maligno, mga multo, at iba pang nakatatakot na nilalang. “Huwag kang lalabas ng bahay, Ching, baka kunin ka ng tikbalang!” pananakot sa kaniya ni Kuya Jon. Pag nag-umaga na, pagsilay ng liwanag, malakas na ulit ang loob ni Ching. Naniniwala siyang nalulusaw sa liwanag ang mga maligno at kampon nito. Nang dumating ang kaarawan ni Ching, niregaluhan siya ng kaniyang Tito Ed ng isang maliit na lente na may kasamang dalawang baterya. Tuwang-tuwa si Ching! Pagdating ng gabi, iwinasiwas niya ang liwanag ng lente sa dilim. Gumuguhit ang liwanag ng lente sa dilim sa bakuran. Iniikot-ikot niya ang bilog na liwanag sa mga dingding ng silid. Kasama niya ang lente hanggang sa pagtulog. “Ha! Tákot n’yo lang ngayon sa liwanag ko!” banta pa ni Ching sa mga di-nakikitang maligno sa dilim. Mas malakas na ang loob ngayon ni Ching. Isang gabi, iniwan siyang mag-isa ng kaniyang nanay sa bahay. “O Ching, pupunta lang ako sa tindahan sa kanto para magbayad ng utang,” paalam ng kaniyang nanay. At umalis na ang kaniyang nanay. Maya-maya … Biglang dilim! Namatay lahat ng ilaw! “Brownout!” anong gulat ni Ching. Agad niyang dinukot sa bulsa ang lente niya, at—tsing! Hinati ng sinag ng lente ang dilim. Pero teka … unti-unting lumabo ang ilaw ng lente ni Ching … hanggang mawala ang sindi nito. Ubos na pala ang baterya! Takót na takót si Ching! Napakadilim! At wala pa ang nanay niya! Pumikit na lang si Ching at hinintay na dakmain siya ng mga malamig at mabalahibong kamay ng mga maligno … “Ayan na, ayan na …” nanginginig na bulong ni Ching habang nakaupo sa dilim. Ngunit pagdilat niya, nag-iisa pa rin siya. Wala kahit isang anino ng maligno. At napansin ni Ching, unti-unti niyang naaaninag ang loob ng bahay. Parang lumilinaw ang mata niya sa dilim. Humakbang siyang dahan-dahan, at—klonk! Natisod niya ang nakakalat niyang laruan sa sahig. Nangapa ang mga paa niya patungo sa sala. At napansin niyang may kumikinang sa dingding—umaandap na kulay lungtian ang mga numero sa malaking orasan sa dingding! May napansin din siyang kumikinang sa plato na nakapatong sa lamesita sa sala: ang mga bato at lumot pala na uwi sa kaniya ng tita niyang mountaineer na umakyat sa Sierra Madre. Makinang ang mga ito sa dilim! Dahan-dahan siyang humakbang patungo sa may pintuan. Bigla siyang kinilabutan sa nakita niya: dalawang kumikinang na maliit na kristal na lumulutang palapit sa kaniya. Hindi na nakatinag sa takot si Ching. “Rrungewww?” Ang alaga niyang si Polding! Kumikinang pala ang mga mata ng pusa sa dilim , naisip ni Ching. Hay! Nakahinga rin siya nang maluwag! Naglakas-loob si Ching na lumabas sa bakuran. Naaninag niya ang mga puno at halaman. Aandap- andap ang mga kandila sa bintana ng kanilang mga kapitbahay. Tumingala si Ching at namangha siya sa kaniyang nakita: milyon-milyong mga bituin ang kumikislap, tumatawag ng pansin sa bughaw-lilang langit. Parang milyon-milyong mga lente sa malawak na gabi. Napansin niyang isang bituin ang lumutang at dumapo sa puno. At may iba pang lumulutang-lutang na mga bituin— mga alitaptap! Mga may pakpak na ilaw-dagitab. “Ang ganda pala pag ganitong madilim! Ang dami palang makikita kahit madilim!” manghang nasabi ni Ching sa sarili. Maya-maya pa, may naghiyawan sa mga kapitbahay at halos sabay-sabay na lumiwanag ang mga kabahayan, pati ang kina Ching. “May ilaw na!” Nang gabing iyon, hindi na mga maligno ang naiisip ni Ching sa dilim. Bago siya mahiga, bahagyang binuksan ni Ching ang bintana at sinabi sa kaniyang nanay: “Pakipatay na po ang ilaw sa silid, 'Nay.” At tinanaw ni Ching ang mga bituin sa labas ng bintana bago siya pumikit at natulog nang mahimbing."
Si Diwayen Noong Bago Dumating ang mga Espanyol,3,﻿"Naglalambitin si Diwayen sa punong kaymito nang dumating ang libo-libong balang. Halos dumilim ang buong kalangitan. Nakapangingilabot ang ugong ng mga ito habang sinasalanta ang palayan at iba pang mga pananim na dalawang araw na lang ay handa na sanang anihin. Agad sumirko pababa ng puno si Diwayen. “Kailangang malaman ito ni Ama,” aniya sabay lilis ng kaniyang malong at karipas ng takbo pauwi. Poot daw ng diwatang Lalawon ang nagdulot ng mga balang, ayon sa haka-haka ng marami. Ngunit ang tiyak, hudyat 'yon ng taggutom sa malayong bayan nina Diwayen. Dahil walang ani, nagkaroon ng matinding kakulangan sa pagkain. At nang magpatuloy pa ito sa loob ng maraming buwan, napilitan ang maraming pamilya na gawing gaon o pansangla ang kani-kanilang mga anak para lang makautang ng ikabubuhay. “Magsisilbi ka muna sa tahanan nina Datu Bulawan, 'yung datu sa kabilang bayan,” paliwanag ng ama ni Diwayen habang tinatalian ang balutan ng kaniyang mga damit. Tahimik namang sinusuklay at nilalangisan ng kaniyang ina ang buhok niyang halos lampas-baywang. “Paghusayan mo ang trabaho roon, anak,” dagdag pa nito. “H-Hanggang kailan po ako roon, Ina?” usisa ni Diwayen. “Kapag nakaipon na kami ng pambayad ay tutubusin ka namin agad,” buntong-hininga ng kaniyang ama. Sa gulang na siyam na taon, isa na si Diwayen sa pinakabatang alipin ng datu. Bahagi ng kaniyang tungkulin ang tumulong sa paglalaba, paglilinis, paghuhugas ng pinggan, paghahabi, at iba pang mga gawaing-bahay. Minsan, habang nag-iisis ng sahig na kawayan, nasulyapan niya ang datu habang kausap ang kaniyang mga tagapayo. Kapansin-pansin ang sari-saring tatô nito sa iba’t ibang bahagi ng katawan, na ayon sa isang nakatatandang alipin, ay tanda raw ng kagitingan at katapangan ng datu sa pakikidigma. “Mukha naman siyang mabait,” ani Diwayen, “lagi lang nakakunot ang noo.” Sa gabi, tuwing dinadalaw ng lungkot si Diwayen, taimtim niyang pinatutugtog ang kaniyang tolali, isang uri ng plawtang hinihipan sa ilong. Marahil, umaasa siyang tatangayin ng hangin ang kaniyang malamyos na pagbati patungo sa kaniyang ama, ina, at tatlong nakababatang kapatid na lalaki. Isang araw, di-sinasadyang nagawi si Diwayen sa isang tagong silid sa loob ng bahay. Nandoon si Prinsesa Lunhaw, isang walong taong gulang na binukot. Binukot ang tawag sa mga anak ng datu na hindi lumalabas ng bahay. Itinatago sila ng datu at ni hindi pinatatapak sa lupa. “Sa wakas! May makakalaro na rin ako!” ang masayang sigaw ng prinsesa. Nagkasundo agad ang dalawang batang babae. Inilabas ng prinsesa ang kaniyang mga laruan. Naglaro din sila ng kunggit, isang larong gumagamit ng mga sigay na tulad ng sungka. Kinuwentuhan naman ni Diwayen ang prinsesa ng kaniyang mga kapana-panabik na karanasan sa kagubatan, lalo na kapag nangangaso sila ng kaniyang ama. Mula noon, naging masayahin na uli si Diwayen. Bihira na siyang makaramdam ng pagkabagot sa kaniyang mga gawaing-bahay. Agad niyang tinatapos ang mga ito upang makapaglaro agad sila ni Prinsesa Lunhaw. Ngunit minsan, wala na siyang oras na makapaglaro o makapaglibang. Tambak kasi ang mga gawain sa kusina, lalo na kapag may piging o may darating na mga bisita ang datu mula sa iba pang lupain. Isang gabi, napansin ni Datu Bulawan na tila nagmumukmok ang anak na prinsesa. “Ama, bakit po ba kailangan pang magtrabaho ni Diwayen? Wala na siyang inatupag kundi trabaho. Wala na tuloy siyang panahong makipaglaro sa akin!” dabog ni Prinsesa Lunhaw. “Ganoon talaga, anak?…” “Si Diwayen ay isang alipin. Ganiyan talaga ang kaayusan dito sa atin—may iba’t ibang klase ng tao, may iba-iba ring tungkulin,” paliwanag ni Datu Bulawan. “At ikaw, ang tungkulin mo ngayong gabi ay?…?ngumiti. Sige na, isang matamis na ngiti?” lambing ng datu sa anak. Ngunit nanatiling nakasimangot si Prinsesa Lunhaw. Kinabukasan, sa pagpupumilit ni Prinsesa Lunhaw, ay pumuslit sila ni Diwayen para mamasyal at maglaro sa kagubatan. “Umuwi na tayo! Siguradong pagagalitan ako ng mahal na datu pag nalamang dinala kita rito!” sabi ni Diwayen habang hinihila sa braso ang prinsesa. “'Wag kang mag-alala! May pulong ang ama kong datu sa kabilang bayan,” paniniyak ng prinsesa. “Tama ka, Diwayen! Ang sarap palang maglaro rito!” At kumaripas siya papasok sa loob ng kagubatan. Kung saan-saang sulok ng gubat nagtago si Prinsesa Lunhaw. Halos mamaos na si Diwayen ay hindi pa rin lumalabas ang pilyang prinsesa. “Prinsesa Lunhaw! Nasaan ka na? Kapag hindi ka lumabas?…?hindi na ako makikipaglaro sa iyo!” Maya-maya lang, narinig niya itong tumatawag: “Diwayen! Diwayen! Tulungan mo ako!” Nasukol pala ng isang mabangis na baboy-ramo ang prinsesa. “'Wag kang gagalaw. Ako’ng bahala!” tarantang sigaw ni Diwayen. Pumulot siya ng isang matulis na sanga at sinimulang bugawin ang naglalaway-laway na kalaban. Ngunit mukhang nayamot lang at hindi natakot kay Diwayen ang baboy-ramo. Patuloy pa rin itong sumugod sa umiiyak na prinsesa. Agad-agad na isinibat ni Diwayen ang sanga. At sa isang iglap, nakabulagta na sa lupa ang hayop, iigik-igik habang nakatusok sa likod nito ang matulis na sanga. Sumambulat ang galit ng datu nang malaman ang buong pangyayari. Katakot-takot na bulyaw ang inabot ng kaniyang mga tauhan. Binagyo naman ng pangaral si Prinsesa Lunhaw.Wala itong nagawa kundi umiyak at humingi ng tawad sa ama. Samantala, nang harapin naman ng datu si Diwayen: “P-patawarin ni’yo po ako, mahal na datu?…?hindi ko po dapat sinamahan ang mahal na prinsesa sa kagubatan,” paumanhin ng batang alipin habang nakayuko, na tila hinihintay ang mga bulyaw ng datu. Sa halip, nagwika itong: “Mapanganib ang ginawa ninyong pagpuslit ng anak kong prinsesa?…?ngunit mas mapanganib ang ginawa mong pagliligtas sa kaniya! Kahanga-hanga ang ipinakita mong katapangan at malasakit sa aking anak. Maraming salamat!” Tanging ngiti ang naisukli ni Diwayen sa datu. “Bilang pagtanaw ng utang na loob,” patuloy ng datu, “ipagkakaloob ko sa iyo ang iyong kalayaan! Malaya ka na, Diwayen!” Nang gabing iyon, nagpatawag ng isang malaking piging si Datu Bulawan. Ngunit wala na sa kusina si Diwayen—kasama na siya sa hapag! Dumagsa ang masasarap na pagkain at inumin. May nagsayawan, may nagtugtugan, at may nag-awitan—lahat ng iyon ay bilang pasasalamat sa kaligtasan ni Prinsesa Lunhaw at pagpupugay sa kadakilaan ni Diwayen. “Maraming salamat uli, ha,” bulong ng batang prinsesa. “Walang anuman,” sagot ni Diwayen. “Basta, kahit magkalayo na tayo, magkaibigan pa rin tayo, ha?” sabay ihip sa tainga ng prinsesa. At kapuwa sila napabungisngis. Kulay-ginto na muli ang mga palayan nang dumating si Diwayen sa kanilang bayan. Hindi na niya maalala kung gaano katagal siya nawala. Ngunit ang mahalaga’y nagbalik na siya, at kapiling niyang muli ang kaniyang buong pamilya. Mula noon, naging paboritong kuwento ng matatanda ang nangyari kay Diwayen—kung paano tinubos ng isang batang alipin ang sariling kalayaan sa pamamagitan ng kaniyang katapangan at dakilang kalooban."
Si Hinlalaki,3,﻿"Sa limang anak ni Inang Kamay, si Hintuturo ang panganay. At dahil mahilig magturo, laging guro sa paglalaro. Kung may hinahanap o naliligaw, si Hintuturo rin ang pinagtatanungan. Si Hinlalato naman ang pinakamatangkad kaya sa larong basketbol ay sikat. Pinakamalakas pa sa sumping kaya laging pinakamagaling. Ang pustoryosong si Palasingsingan, siya namang tagaingat ng yaman. At ang bunsong si Kalingkingan ang masipag nilang utos-utusan. Kahit tinutuksong “Hinliliit,” bawat butas nililinis. Pero itong si Hinlalaki ang walang tiyak na silbi. Kaya sa laro ay di kasali at palaging nasa tabi-tabi. Dahil punggok at iba ang tabas, turing sa kaniya’y tagalabas. Minsan, ang lakas ni Hinlalato sa pagbuhat ng poste ay napasubo. Tumulong ang tatlong kapatid, at naligo na silang apat sa pawis. Pero ang poste’y di matinag-tinag at talaga yatang pagkabigat-bigat! Sumaklolo si Hinlalaki … at biglang gumaan ang poste! Kaya ngayon, sinasabi: “Walang mabigat na poste pag katulong si Hinlalaki.”"
Si Ivik.fil,3,﻿"Pagkaraan ng maraming raw, huminto sa pag-ulan ng niyebe sa Disyertong Puti. malapit nang maubos ang pagkain nina Ivik. Kakaunti na rin ang panggatong sa pugon. Lumalamig tuloy sa loob ng iglo. May sakit ang lolo ni Ivik. Masamang malamigan ang lolo ni Ivik. “Kailangang humingi tayo ng tulong,” natatakot na sabi ng ina ni Ivik. Pitong taong gulang lamang si Ivik. Mapanganib na umalis siyang nagi-iisa, lalo’t tulad ngayong masama ang panahon. Pero walang ibang aasahan kundi si Ivik. Malubha ang sakit ng kanyang lolo at kailangang bantayan ng kanyang ina. “Kung buhay lang ang ama ni Ivik ay hindi mangyayari ito,” naisip ng ina. “Aking apo,” sabi ng lolo kay Ivik, “humanap ka ng sasaklolo sa atin. Baka may mangangasong naliligaw sa ating lugar. Kailangan natin ang langis, pagkain, at gamut.” Buong tapang na tumango si Ivik. Naghandang mabuti si Ivik bago umalis. Nagsuot siya ng mas makapal na damit na panlaban sa matinding lamig. Tatlong hiwa lamang ng tapang kuneho ang kanyang baong pagkain pag-alis. Dinala niya ang sibat ng kanyang ama. “Magtipid ka sa pagkain,” sabi ng kanyang ina. “Mag-iingat ka sa mga oso,” sabi naman ni lolo. Lumabas si Ivik si iglo at naglakbay. Nalalatagan ng niyebe ang paligid. Balot ng yelo pati mga bundok. Naging yelo din pati tubig ng lawa na dati nilang pinamimingwitan ng isda. Panatag ang kanyang lakad kahit kinakabahan. Kailangang maging matapang siya alang-alang sa kanyang ina at lolong may sakit. Nang mapagod, umupo si Ivik sa gilid ng bundok ng niyebe. Naalala niya nang isama siya sa pangangaso ng oso ng kanyang ama noong nabubuhay pa ito. Noon, marami silang kasamang matatapang na aso. Nilalansi ng mga alagang aso ang oso. Pagkaraan, ang oso ay sinisibat ng kanyang ama. “Sayang at wala akong kasamang aso ngayon,” sabi sa sarili ni Ivik. Maya-maya’y may umatungal sa di-kalayuan. Napatayo sa gulat si Ivik. Isang malaking oso! At nakita nito si Ivik! Naalala ni Ivik ang payo noon ng kanyang ama: “Kapag busog ay hindi nananakit ang oso. Kapag umuulan ng niyebe, karaniwang nakapag-ipon na ito ng makakain kaya malamang na laging busog.” Pero iba ang osong papalapit kay Ivik. “Gutom ang osong ito,” sabi ni Ivik. Hindi nasiraan ng loob si Ivik. Agad niyang iniumang ang kanyang sibat pero hindi ito pinansin ng oso. Nagpatuloy sa paglapit ang hayop. Sinibat ni Ivik ang oso. Malakas na umungol ang oso sa sakit. Pero lalo itong nagalit. Sa isang hampas ay nabali ang sibat at muling sinugod ng oso si Ivik. “Grr! Grrr!” galit na ungol ng oso. Mabilis na tumakbo si Ivik. Kahit umuungol sa sakit ang oso ay pilit nitong hinabol si Ivik. Umakyat si Ivik sa gilid ng mataas na bahagi ng bundok ng yelo. “Dito ako magtatago,” sabi niya sa sarili habang humuhingal sa pagod. “Hindi na ako maaakyat dito ng oso.” Hindi napansin ni Ivik na malambot pala ang tinutungtungan niya. Kaya nang bahagya siyang kumilos, natibag ang kanyang tinutungtungan. Napapikit na lamang si Ivik sa nangyari. Tuloy-tuloy na nahulog pababa si Ivik. Nagpagulong-gulong si Ivik at nang huminto ang kanyang paggulong ay dumilat siya. Kahit umiikot ang kanyang paningin, nakita niyang papalapit sa kanya ang oso. “Grr, grr,” ungol ng oso na nakalitaw ang matutulis na ngipin. Napapapikit na lamang muli Ivik. Nang akmang susunggaban ng oso si Ivik, may mga asong biglang kumahol. Lunitaw ang mga as sa likod ng oso. Sinalakay ng mga aso ang oso! Noon dumating ang mga mangangaso na nagawi sa lugar nina Ivik. Bago nakapanlaban nang husto ang oso, agad itong tinudla ng isang mangangaso. Patay na bumagsak ang oso. Isa sa mga mangangaso ang nagbangon kay Ivik. “Bakit ka naririto?” tanong ng mangangaso. Ikinuwento ni Ivik ang nangyari sa kanyang pamilya. “Tulungan ninyo kami,” pakiusap ni Ivik. Humanga ang lahat sa tapang ni Ivik. “Isa kang mayapang at masunuring bata,” sabi nila. Lumuluhang ngumiti si Ivik. Pagkatapos ay sabay-sabay nilang tinungo ang kinaroroonan ng iglo nina Ivik."
Si Juanito Noong Panahon ng mga Amerikano,3,﻿"Musmos pa lang si Juanito, umiinog na ang buhay niya sa tubó. Sabi nga ng tatay niya, “May gatas pa siya sa labi, may asukal na agad sa daliri.” Noong araw, pagkatapos anihin ang tubó, pinasasakay si Juanito ng tatay niya sa kalabaw na nakatali sa isang gilingang-bato na kung tawagin ay “molino.” Pag-ikot ng kalabaw, mag-uumpugan ang dalawang bato at madudurog ang mga tubóng nakaipit dito. Ang napigang katas nito ang pakukuluan para gawing asukal. Ngayon, labindalawang taong gulang na si Juanito. At isa na siyang ganap na duma’an tulad ng tatay niya. Duma’an ang tawag sa mga permanenteng trabahador ng asyenda sa Negros. Sila ang nagtatanim, nag-aalaga, nagtatabas, nagkakarga sa kariton, at naghahatid ng mga tubó sa gilingan. Pagkatapos ng maghapong trabaho, nag-uumpukan ang matatandang duma’an sa tindahan ni Aling Pacing. Doon, malimit nilang pag-usapan ang mahirap na buhay sa asyenda habang umiinom ng tuba. Sa kabilang banda, masaya namang nagtitipon-tipon ang mga bata upang manghuli ng daga sa tubuhan, na kung minsan ay inuuwi pa nila upang lutuing ulam. “Talo kamó! Kadakô ng nahuli kong daga!” tawa ni Juanito, na sa kaniyang sungki-sungking ngipin ay di-maitatangging mahilig pumangos ng tubó. Isang araw, nagulantang ang lahat nang dumating ang isang di-inaasahang bisita—isang Amerikano na galing pa raw sa Maynila. “Naghahanap si Mr. Judd sang mga trabahador na dadalhin niya sa mga asyenda didto sa Hawaii,” bulalas ni Mulong na siyang tumatayong tagapagsalin ng mga gustong sabihin ng Amerikano. “H-Hawaii? Pupunta sa Amerika?” halos lumigwak ang tuba nila sa narinig na balita. Mabilis na dumami ang mga tao sa paligid. Nagmistulang pulot na dinumog ng mga langgam ang tindahan ni Aling Pacing. “Libre ang pamasahe papuntang Hawaii. Libreng tirahan, pagkaon, tubig, gamot?…?libre lahat!” sigaw ni Mulong. “Tatlong taon ang kontrata, kag puwede pang isama ang buong pamilya!” “Pilá ang suweldo?” paulit-ulit na sigaw ng mga tao. “Disiseis dolyares kada buwan,” sagot ni Mulong matapos ikonsulta kay Mr. Judd ang kaniyang listahan. “At?…?dose dolyares naman ang suweldo ng mga bata,” dagdag pa niya na ibinulong sa kaniya ng Amerikano. Maraming pamilya ang nahalina sa alok ng Amerikanong rekruter. Naisip nila, ito na ang maghahatid ng matamis na pangako ng masaganang buhay sa labas ng asyenda. “Dolyares na ang kita, makaabót ka pa sa Amerika!” tila dasal na paulit-ulit itong binibigkas ni Mulong habang inililista ang pangalan ng mga nakapila, kabilang si Juanito at ang kaniyang tatay. Taong nang tumulak sina Juanito patungong Hawaii, lulan ng isang malaking barkong Hapones na may tatak na Siyomaru. Nag-uumapaw ang mga tao sa barko—may Ilokano, Tagalog, Bisaya, Negrito, at iba pang katutubo. Marami ang kinakabahan. May mga nalulungkot. Ngunit lahat ay umaasa at nasasabik sa kanilang gagawing pakikipagsapalaran sa isang dayuhang bayan. “Noy, siguradong nga mas matam-is ang asukal didto sa Amerika!” biro pa kay Juanito ng tatay niya. Matagal at lubhang nakababagot ang biyahe. Nang mapagod sa paglalaro, pagtanaw sa karagatan, at panonood sa mga lumba-lumba, sumali si Juanito sa ibang mga batang nagpapraktis magsalita ng Ingles. Kailangan daw iyon para magustuhan ka sa asyenda. “A-Aloha! My name is?…?Juanito Valdez! H-How do you do?” nakangiting sabi ni Juanito. “Very good! Very good!” papuri ng Ilokanong bata na umaastang guro ng pangkat. Di nagtagal, nakarating din ang barko sa Hawaii. Isinakay sina Juanito sa isang trak at dinala sila sa isang malaking plantasyon ng tubó sa Waimea. Doon, nakilala nila si Mr. Hobbes, ang matabang Amerikanong may-ari ng asyenda, at si Mr. Jones, ang nakangising tagapangasiwa nito. Sa kauna-unahang pagkakataon, nakita rin nila ang iba pang mga trabahador na Koreano, Hapon, at Tsino. Inilibot sila ni Mr. Jones sa buong asyenda. Ipinaliwanag din nito ang mga patakaran at iskedyul na kailangan nilang sundin. Pagkatapos noon, dumeretso na sila sa kanilang titirhan. “And this will be your sleeping quarters,” dagundong ng boses ni Mr. Jones. Napabuntonghininga na lang si Juanito nang makita ang masikip at nanggigitatang silid na punong-puno ng mga kamang tila salansan ng gula-gulanit na kariton. Kinabukasan, maagang nagsimula ang trabaho sa plantasyon. Napasali si Juanito sa mga magbubungkal ng lupa. Ang tatay naman niya ay napabilang sa mga magtatabas ng tubó. Noong una, marami sa kanila ang nanibago sa pagtatrabaho—marahil, dahil sa kakaibang lambot ng lupa, kakaibang uri ng tubó, at pati nga ang sikat ng araw ay tila kakaiba. Kaya naman galit na galit si Mr. Jones. “Work faster! I will not tolerate slow workers!” bulyaw nito sabay sampal at dagok sa mga trabahador na sa tingin niya ay babagal-bagal at lalampa-lampa. Nang sumunod na mga araw, lalo pang naging malupit si Mr. Jones. Hinahagupit na niya ng kaniyang latigo ang mga nahuhuli niyang nagpapahinga nang wala sa oras. Mahigpit din niyang ipinagbawal ang magsiyesta pagkapananghalian. Araw-araw, mula Lunes hanggang Sabado, lahat ay kailangang magtrabaho nang sampung oras sa tubuhan. Kung tutuusin, mas lugi ang mga batang trabahador na tulad ni Juanito dahil halos wala na silang oras magpahinga o maglibang. Pagkatapos kasi ng maghapong trabaho sa tubuhan, kailangan pa nilang dumeretso sa gilingan. Doon, mga tatlo hanggang apat na oras silang tinuturuang magpatakbo ng mga makabagong makina sa paggiling, pagpiga, at pagpapakulo ng katas ng tubo. Mas madali raw kasing matuto ang mga bata kaya’t paglaon, mas maaasahan ang mga itong magtrabaho sa gilingan. Sa wakas, dumating din ang unang araw ng sahod. Matiyagang pumila ang lahat ng trabahador sa labas ng opisina. “Name?” tanong ng sekretarya ni Mr. Jones. “My name is Juanito Valdez,” sagot ni Juanito. “Juanitow? No! No! No!” sabad ni Mr. Jones. “You’re in America now. From now on, you’ll be ‘Johnny’?…?Johnny Valdez!” “M-Mister Jones? W-why?…?only dollars?” kinakabahang tanong ni Juanito nang masilip niya ang sobreng inabot sa kaniya ng sekretarya. “We will deduct dollars from your money every month?… sort of an insurance, you know,” nakangising paliwanag ni Mr. Jones na hindi naman masyadong naintindihan ni Juanito. Ipinaliwanag ng tatay niya na lahat pala ay babawasan ng dolyares kada buwan. “Kapag natapos na ang kontrata, makukuha din naton ang natipon nga kuwarta,” patuloy ng tatay niya. “Puwedeng ini na raw ang gagamitin naton nga pamasahe pauwi sa Filipinas.” Lumipas pa ang maraming buwan at nagpatuloy ang mas mahirap nilang buhay sa asyenda sa Waimea. Pero kahit masakit ang katawan sa trabaho, nagtiyaga pa rin si Juanito. Kahit malupit si Mr. Jones, nagpakumbaba na lang ang kaniyang tatay. Pagkatapos ng trabaho, kahit hindi na nakaiinom ng tuba, o nakahuhuli ng mga daga, patuloy lang na nagtiis ang mag-ama. Ang mahalaga’y mas malaki ngayon ang kanilang kinikita at nakapagpapadala sila ng pera sa kanilang pamilya sa Negros. Taong nang matapos ang kontrata nina Juanito. “Noy,” tila talunang sabi ng kaniyang tatay habang naghihintay sila sa pantalan. “Gusto ko na gid ya umuwi sa aton. Ayaw mo ba talagang sumama?” “Indi ko na po gustong umuwi, Tatay,” tanggi ni Juanito. “Magpaiwan na lang po ako. Palihug, sabihin ninyo po kay Nanay, indi na siya mag-alala sa akon. Pirmi po akong susulat sa inyo.” Di nagtagal, nakakuha ng bagong kontrata si Juanito sa isang gilingan ng tubo sa Kekaha. Siya na ang nagpapatakbo ng mga makina sa paggiling, pagpiga, at pagpapakulo ng katas ng tubo na gagawing asukal. Minsan, natukso si Juanito na tikman ang asukal na lumalabas sa makina. Naalala niyang bigla ang kaniyang tatay sa Negros, at lihim siyang napangiti: “Mali si Tatay. Indi naman pala mas matam-is ang asukal diri sa Amerika kaysa amon. Magkasintam-is lang.”"
Si Lolo Apura at si Lolo Un Momento_Fil,3,﻿"Isang mag-asawang talagang nakakatuwa— iyan sina Lolo Un Momento at Lola Apura. Sa edad na walumpu, sila ay kapuwa malusog at masigla! Ngunit sila ay may pagkakaiba. Balingkinitan ang katawan ni Lola. Si Lolo naman ay bilugan na parang bola. Pagdating sa kulay ay magkaiba rin. Maputi si Lola na parang araw sa umaga. Kayumanggi naman si Lolo, sa gaby ay parang anino. Maiksi at mabilis—iyan si Lola! “Daig ng maagap ang masipag. Kaya madali kayo! Kilos na! ang madalas niyang sambit. Kaya naman binansagan siyang Lola Apura! Kabaligtaran naman si Lolo. Paikusap niya ay “Un Momento!” “Huwag kayong padalos-dalos,” madalas niyang sambit. “Ang naglalakad nang matulin, kung matinik ay malalim.” Mabilis si Lola. Mabagal si Lolo. Kumbaga sa isang kanta, magkaiba sila ng tempo. Ngunit magkasalungat man sa kilos at turing, iisa ang kanilang isip pagdating sa gawain. Masipag at maagap si Lola—ayaw na ayaw niyang mahuhuli sa umaga. Kaya’t maaga pa, siya’y gising na. Sinasabayan ang tilaok ng manok na nag-aanyaya. “Bangon na! Kilos na!” Masipag at masinop si Lolo. Bagama’t mabagal ay panigurado. Iisa-isahin ang mga takdang gawain. “Sa gabi pa lang, kailangang ayusin ang gamit!” madalas niyang sambit. Ayaw na ayaw niyang sa pagmamadali ay may mawawaglit. Nangunguna sa palengke si Lola. Hindi pa sumisikat ang araw ay nasa biyahe na siya. “Sariwang gulay, prutas, karne, at isda para sa aking asawa,” ang lagi niyang paalala sa tindera. Maaasahan naman sa lahat ng lakaran si Lolo. Tila may listahan at mapa sa ulo. “Inaral ko na agad ang aming pupuntahan. Inilista ko na rin kung ano ang dadalhin para asawa ko ay wala nang alalahanin,” buong pagmamalaki ni Lolo. Kapag araw ng Linggo, maagang gumigising ang mag-asawa para magsimba. “Madali ka at baka mahuli tayo sa misa!” wika ni Lola Apura. Matapos magbihis ay nagpulbo si Lola. Maingat namang nagbihis si Lolo saka ibinulsa ang pitaka at rosaryo. “Bihis ka na ba?” tanong ni Lola Apura. “Un Momento!” sagot ni Lolo. Tinitignan muna niya kung may nawaglit sabay bitbit ng tungkod, abaniko, at sombrero. Agad silang nakaupo pagdating sa simbahan. Ilang sandali ay dumami na ang tao. “Mabuti na lamang at nauna tayo,” pasasalamat ni Lolo. Dahil mainit at masikip, pinagpawisan ang dalawa. “Sana pala ay nagdala ako ng abaniko,” ani Lola. “Abaniko ba kamo?” sabay abot ni Lolo. “Mabuti at nadala mo ito. Malaking tulong dahil tagaktak na ang pawis ko,” tuwang-tuwang sabi ni Lola. Napangiti si Lolo. “Alam kong sa pagmamadali mo ay hindi mo naisip magdala ng abaniko kaya nagbitbit ako.” “Salamat, sabi ni Lola.” “Kahit sa pagmamadali ko, nariyan ka pa rin, tumutulong at gumagabay sa akin.” “Salamat din,” wika ni Lolo. “Alam kong ikaw ay mabilis at ako ay mabagal. Ngunit sa kabila ng lahat, hinihintay mo pa rin ako at inaakay.” Sina Lolo Un Momento at Lola Apura— magkaiba man sa kilos at itsura, palaging nagtutulungan at palaging masaya!"
Si Mariang Alimango,3,﻿"Isang kawawang dalaga si Maria. Bata pa siya nang mamatay ang kaniyang ina. Nag-asawa muli ang kaniyang ama at napakasungit ng kaniyang Tiya Justa. May dalawang anak na babae si Tiya Justa. Sila ay sina Juanita at Jovita. Mahal na mahal ni Tiya Justa ang dalawa habang si Maria ay itinatratong parang alila. Kung wala sa kusina ay nasa batis si Maria na naglalaba ng damit ng tiya’t dalawang kapatid. Umiiyak si Maria nang marinig niya ang isang matamis na tinig. “Sino ka?” tanong niya. “Huwag kang matakot,” sabi ng alimango. “Naparito ako para tulungan ka.” Nang magpunta si Tiya Justa sa batis, nahuli niya ang dalawang nag-uusap. Noon din, hinuli ni Tiya Justa ang alimango. “Halika’t mas mainam itong iulam!” At inutusan niya si Maria na iluto ang alimango. “Huwag kang malungkot,” sabi ng alimango. “Iluto mo ako, Maria. Pagkatapos akong kainin, ibaon mo sa tabi ng batis ang aking balat.” Tuwang-tuwang kinain nina Tiya Justa, Juanita, at Jovita ang alimango. Pagkatapos, nagmamadali silang nagpunta sa palasyo. Tinupad naman ni Maria ang bilin ng alimango. Biglang may tumubong marikit na punongkahoy at nagsalita, “Pupunta ka rin sa palasyo, Maria.” Biglang nakabihis na si Maria at isang karwaheng hila ng mga puting kabayo ang naghihintay sa kaniyang sumakay. “Umuwi ka bago maghatinggabi,” sabi ng marikit na punongkahoy. Nagulat ang mga tao pagpasok ni Maria. Nilapitan si Maria ng makisig na Prinsipe at inayang sumayaw. Inggit na inggit ang mga babae kay Maria, lalo na sina Tiya Justa, si Juanita, at si Jovita. Inggit na inggit sila sa di nakilalang si Maria. Nagsayaw sina Maria at ang Prinsipe buong gabi. Hindi sinasadya, napatingin sa orasan si Maria. Ilang saglit na lang at alas-dose na. Mabilis na tumakbo palabas ng palasyo si Maria. Hinabol siya ng nagtatakang Prinsipe ngunit nawala sa dilim si Maria. Napulot na lamang ng Prinsipe ang kabiyak ng sapatos ng dalaga. Hindi malimot ng Prinsipe si Maria. Sa tindi ng lungkot, iniutos ng Prinsipe na hanapin ang may-ari ng kabiyak na sapatos. Nagpunta sa bahay-bahay ang mga sundalo, dala ang kabiyak na sapatos na naiwan ni Maria. “Pakakasalan daw ng Prinsipe ang may-ari ng sapatos,” nasasabik na sabi ng dalawang kapatid ni Maria. Dumating ang mga sundalo. Ngunit, hindi magkasya sa sapatos ang malalaking paa ng magkapatid. Isang sundalo ang nakapansin kay Maria na nakasilip sa likod ng pinto ng kusina. Tinawag niya si Maria para magsukat ng sapatos. Anupa’t nang isuot ang sapatos ay kasyang-kasya ito sa paa ni Maria! Hinimatay sa gulat ang masungit na si Tiya Justa. Hinimatay din sa sama ng loob at malaking inggit sina Juanita at Jovita. Ipinahanda ang isang maringal na kasal. Iyon daw ay ang pinakamalaking kasal sa buong bayan. Dumalo sa palasyo ang mga tao para tingnan ang magandang asawa ng Prinsipe, ang magandang si Mariang Alimango."
Si Pilandok at ang Manok na Nangingitlog ng Ginto,3,﻿"Sakim at malupit si Datu Usman. Inaangkin niya ang lahat ng maibigan. Inaangkin niya kahit ang ari-arian ng mga kawawa niyang sakop. Mabagsik siyang magparusa sa sinumang tumutol at ayaw sumunod. At, nanaginip si Datu Usman ng isang malaki’t gintong sarimanok. “Gusto ko ng gintong sarimanok,” sabi ng Datu pagkagising. “Gusto kong magpagawa ng pinakamalaki at pinakamagandang gintong sarimanok.” Noon din, inutusan niya ang mga kawal: “Kunin ang lahat ng ginto sa buong bayan!” Hinakot ng mga kawal ang lahat ng ginto. Sinamsam nila ang mga suklay, hikaw, singsing, at iba pang alahas na may ginto. Sinamsam nila ang mga kasangkapan ng taumbayan na yari sa ginto. At ibinilanggo ang maraming mahirap dahil walang maibigay na ginto. Nasaksihan ito ni Pilandok. Awang-awa si Pilandok sa taumbayan at galit na galit siya kay Datu Usman. Nag-isip siya ng paraan para matulungan ang taumbayan laban sa kalupitan ni Datu Usman. Naisip niyang turuan ang kaniyang manok na “mangitlog” ng mga butil ng ginto. May apat na butil ng ginto siya. Isa-isa niyang ipinasok sa puwit ng manok ang apat na butil ng ginto. Pagkaraan, tinuruan niya ang manok na ilabas ang ginto kapag tinapik. Matagal niyang sinanay ang alagang manok. Hanggang matuto itong “mangitlog” ng ginto. Then, he taught his hen to “lay” a gold piece each time he tapped it. It took his hen a long time to learn how to “lay” gold. Nagpunta ngayon si Pilandok sa palasyo ni Datu Usman. Inabutan niyang nakahiga sa ginto ang sakim at malupit na Datu. “Sino ka?!” mabagsik na sigaw ng Datu. “Kawal, palayasin ang pulubing ito!” Magalang na nagpakilala si Pilandok. “Mahal na Datu,” sabi ni Pilandok, “dala ko ang alaga kong manok na magbibigay sa inyo ng maraming ginto.” Pinagtawanan ng Datu si Pilandok. “Baliw ka ba? Paano ako magkakaginto sa alaga mong payat na manok?” Ngunit tinapik ni Pilandok ang manok at lumabas ang isang butil ng ginto! Nanlaki ang mga mata ng sakim na Datu. Lumapit siya kay Pilandok at siya ang tumapik sa manok. Lumabas uli ang isang butil ng ginto! “Magkano, magkano ang manok mo?” sabik na sabik na tanong ng Datu. “Ibibigay ko po ito sa inyo,” magalang na sagot ni Pilandok. “Pero palayain po ninyo ang mga bilanggo at isauli na ninyo ang mga gintong sinamsam ng mga kawal sa taumbayan.” Nag-isip nang mabuti ang Datu at tinapik uli ang manok ni Pilandok. Lumabas ang ikatlong butil ng ginto! Umiral ang kasakiman ng Datu at pumayag sa mga hiling ni Pilandok. Pinawalan noon din ang mga bilanggo. Iniutos din ng Datu na ibalik sa taumbayan ang kanilang mga ginto. Bago umalis, itinuro pa ni Pilandok ang mga dapat gawin para mas maraming itlog na ginto ang lumabas sa manok. Dapat pabayaang mag-isa ang manok sa isang maganda at tahimik na silid. Dapat itong dulutan ng saganang pagkain, na tinupad agad ni Datu Usman. Tinapik pa uli ng Datu ang manok bago ito pakawalan sa inihandang silid at lumabas ang ikaapat na butil ng ginto! Nang gabing iyon, muling nanaginip si Datu Usman. Napanaginipan niya ang mahiwagang manok at punong-puno ng ginto ang silid nito! Kaya, maagang gumising si Datu Usman at agad pinuntahan ang silid ng mahiwagang manok. Laking gulat niya pagpasok sa silid. Sa halip na ginto, puro dumi at ipot ng manok ang silid. Hinuli niya ang manok at tinapik, pero walang gintong inilabas ang manok. Natae pa ang manok sa kamay ng Datu. “Dakpin ngayon din si Pilandok!” utos ni Datu Usman sa mga kawal. Ngunit, saan makikita si Pilandok? Hanggang ngayon, hinahanap ng mga kawal ang matalinong may-ari ng manok na “nangingitlog” ng ginto."
Si Pitong Noong Panahon ng mga Hapon,3,﻿"Nagkukumahog na umakyat ng punong mangga si Pitong upang makitang mabuti ang mga nangyayari. Pumalakpak siya nang humarurot sa harap niya ang mga eroplano. Nagsisigaw pa siya nang pasabugin ng mga ito ang kapitolyo. “Pitong! Diyaskeng bata ka! Bumaba ka nga diyan!” bulyaw ng nanay niya. “Nandiyan na ang mga Hapon!” Noong araw na iyon, umabot na ang giyera sa Tarlac. Maraming lugar ang sinira at sinakop ng mga Hapon, kabilang dito ang bayan nina Pitong. Malubhang nasalanta ang kanilang mga bukirin, nasunog ang mga bahay, at kinumpiska ang kanilang mga ari-arian. Ngunit para sa musmos na si Pitong, ang giyera ay tila isang kakaiba at kapana-panabik na palabas. “Ayoko pong umalis dito, Tatay,” pagmumukmok ni Pitong. “Kailangan na nating lumikas,” pasiya ng tatay niya. “Doon muna tayo titira sa Tiya Guring mo sa Malabon, kahit pansamantala lamang.” Tatanggi pa sana si Pitong ngunit niyakap siya nang mahigpit ng nanay niya: “Para na rin ito sa iyong kaligtasan, anak,” dagdag pa nito at isinuot sa leeg niya ang isang rosaryo. Kinabukasan, madaling-araw pa lang ay isinagawa na nila ang planong paglikas. Nagtaka si Pitong nang makitang nagpapahid ng uling sa mukha at braso ang nanay niya. Para daw hindi siya mapansin ng mga Hapon. Nagpumilit naman si Pitong na lagyan din siya nito ng uling sa mukha. Bitbit ang maliliit na tampipi at balutan, nagtungo ang mag-anak kina Manong Consejo na papuntang bayan noon upang maghatid ng mga baboy. Nakiangkas sila sa trak nito hanggang makarating sa estasyon ng tren, at doon na sila lumuwas patungong Maynila. Di nagtagal, nakarating din sa Maynila ang mag-anak. Kapit-tuko si Pitong sa kamay ng nanay niya at baka mawala siya sa libo-libong taong nagsisiksikan sa Tutuban. Umuusok pa ang ilang sumabog na mga gusali, at sa kapal at itim ng usok ay halos natatakpan na nito ang sikat ng araw. “Banzai! Banzai!” sigaw ng batalyon ng mga kempeitai sa di-kalayuan. “Kempeitai” ang tawag sa mga sundalong Hapon. Sa Plaza Lawton, pinasan si Pitong ng tatay niya upang makita niya ang dambuhalang mapa na pinagkakaguluhan ng mga tao. Umakyat pa sa hagdan ang isang mamang nagdidikit dito ng mumunting banderang may pulang araw sa gitna. “Minamarkahan ng mga Hapon ang mga lugar na nasakop na nila,” sabi ng tatay niya. Hindi bumibiyahe ang trambiya noong araw na iyon. At dahil mahirap ding sumakay ng kalesa, naglakad na lang sila. Naglakad sila nang naglakad nang naglakad hanggang makarating sila sa bahay ng Tiya Guring niya sa bayan ng Malabon. “Mas maiging magkakasama tayo sa mga panahong tulad nito, Manong,” yakap ng Tiya Guring sa tatay niya. “Maiksi ang kumot, Agapito. Kailangan ay matuto kang mamaluktot,” bati nito kay Pitong. “Mahirap ang buhay ngayon dahil sa giyera.” Ngunit napakunot-noo lang si Pitong habang sarap na sarap sa kaniyang meryendang nilagang kamote. “Mas maiging magkakasama tayo sa mga panahong tulad nito, Manong,” yakap ng Tiya Guring sa tatay niya. “Maiksi ang kumot, Agapito. Kailangan ay matuto kang mamaluktot,” bati nito kay Pitong. “Mahirap ang buhay ngayon dahil sa giyera.” Ngunit napakunot-noo lang si Pitong habang sarap na sarap sa kaniyang meryendang nilagang kamote. Hindi inaasahan ni Pitong na magkikita uli sila ng kaniyang meryenda sa almusal, sa tanghalian, at maging sa hapunan. Kinumpiska ng mga Hapon ang mga nakaimbak na bigas. At kaunting-kaunti lang daw ang naitabi nila. “Kailangang haluan ang bigas ng kamote, o kaya’y mais, kamoteng-kahoy, at saging na saba para dumami,” sabi ng tiya niya. Noong una’y nanibago pa si Pitong. Malimit siyang magmaktol at walang gana pag oras na ng pagkain. Ngunit unti-unti rin niya itong nagustuhan, lalo’t masarap ang inihahandang ulam ng nanay niya na kangkong, sapsap, daeng, balut, at alamang. Nang sumunod na mga araw, gusto sanang maglaro ni Pitong sa kalsada, ngunit pinatulong siya ng tatay niya sa pagtatanim ng sibuyas, petsay, at kamatis sa kanilang likod-bahay. “Pipitasin na lang natin ang ulam natin!” biro ng tatay niya. Tinuruan din siya ng tatay niyang manghuli ng bangus at dalag sa mga palaisdaan sa paligid ng bayan. (Nakahuli naman siya—ng isang maliit na gurami!) Pag-uwi, ipinaghanda sila ng nanay niya ng espesyal na meryenda—malabnaw na lugaw na may dinurog na panutsa. “O, mas masarap 'yan kung may kasamang inihaw na niyog!” dagdag ng Tiya Guring niya. Isang araw, papanoorin sana ni Pitong ang parada ng mga sundalong Hapon sa plasa, pero isinama siya ng nanay at tiya niya sa palengke. Napansin niyang imbes na pitaka, maleta ang dala-dala nila. “Hindi na po kailangan ng pera?” pagtataka ni Pitong. “Oo. Iaalok lang natin sa mga tindera itong mga terno ko kapalit ng bigas, kamote, asukal, o manok!” paliwanag ng nanay niya. Aliw na aliw si Pitong sa kakaibang paraan ng bentahan at bilihan sa palengkeng iyon. Ngunit mas lalo pa siyang namangha nang mapansin niya ang dala ng iba—sapatos, relo, radyo, alahas, mga gamit sa bahay, at maging katre! Sa paglipas ng mga araw, unti-unting nakaramdam ng pagkabagot si Pitong. Naalala niya kasi ang mga paborito niyang ginagawa sa probinsiya—makipaghabulan sa mga kaibigan sa malalawak na bukirin, magpalipad ng saranggola, at makipagsuwagan sa alaga niyang kambing. Napansin ito ng nanay niya. Kaya’t ipinasok nito si Pitong sa munting eskuwelahang binuksan ng mga Hapon. Marami siyang naging bagong kaibigan. Mababait ang mga gurong Hapon. Ngunit pagtagal, hindi lang pagkabagot, kundi pagkalito ang naramdaman ni Pitong. Nagkakandabalu-baluktot na ang dila niya sa pagsasalita ng Niponggo. Kumikirot na rin ang katawan niya sa paglalaro ng sumo. Higit sa lahat, para bang wala na siyang ganang magsuot ng mga kasuotang-Hapones, at magwagayway ng banderang may pulang araw sa gitna sa mga lingguhang parada. Isang araw, pagkagaling sa eskuwelahan, napadaan siya sa isang kantong may nakahimpil na kempeitai.Halos sumubsob sa lupa si Pitong nang batukan siya nito. Nakalimutan pala niyang yumuko! Galit na galit pa naman ang mga kempeitai kapag hindi yumuyuko ang mga taong dumaraan sa harap nila. Sa pagitan ng paghikbi, sumagi sa isip niya ang tatay niya—ayaw na ayaw nito na binabatukan siya ng mga kalaro, kahit na pabiro. “Wag ni’yong babatukan si Agapito, at baka mabobo!” laging sinasabi nito. “Baka hindi na 'yan maging abogado paglaki!” Magkahalong takot at galit ang naramdaman ni Pitong nang mapilitan siyang yumuko sa harap ng kempeitai na may nakasisilaw na mga relo sa kaniyang magkabilang braso. Gusto sanang magsumbong ni Pitong ngunit natakot siya sa kung ano’ng magiging reaksiyon ng tatay at nanay niya kapag nalaman nila ang nangyari. Kaya’t minabuti niyang kimkimin na lang ang galit at huwag nang ikuwento kanino man ang buong pangyayari. Isang umaga, nagsona ang mga kempeitai sa harap ng simbahan ng San Bartolome. Pinapila ang lahat ng kalalakihan sa buong bayan, kasama ang tatay ni Pitong. Nagbulungan ang mga tao nang dumating ang Makapili, ang misteryosong tagasumbong na may nakasuklob na bayong sa ulo. Sa pamamagitan ng dalawang butas sa bayong, titingnan niyang isa-isa ang mga nakapila at ituturo kung sino-sino ang pinaghihinalaang kasapi sa mga gerilya, o kalaban ng mga Hapon. Halos himatayin ang nanay ni Pitong nang mapasali sa mga itinuro ang tatay niya! “Nagkakamali kayo!” ang palahaw nito. Ngunit wala na itong nagawa kundi yakapin si Pitong, na tila naumid habang nasasaksihan ang paghampas ng baril ng mga Hapon sa tatay niya. Dinala sa Fort Santiago ang tatay ni Pitong at doo’y ilang araw siyang pinahirapan ng mga kempeitai hanggang umamin na siya’y isang gerilya, kahit ang totoo’y hindi naman. Maraming kalalakihan ang hindi tumagal sa pagpapahirap. Makalipas pa ang ilang linggo, inilipat ang tatay niya at ilang kasama sa Bilibid at doon ikinulong. Nagpasiya ang nanay ni Pitong na lisanin ang Malabon at manirahan muna sila sa isang aksesoryang halos abot-tanaw lang ang Bilibid. Tumigil muna sa pag-aaral si Pitong. Napilitang mamasukan ang nanay niya sa isang pabrika ng sombrero. Naging mas mahirap pa ang kanilang pamumuhay doon. Ngunit ang mahalaga’y malapit lang sila sa tatay niya, at kahit paano’y malaya nila itong nabibisita, nadadalhan ng pagkain, at nakakasama. Ganoon ang naging buhay nina Pitong hanggang sa mga huling araw ng giyera. Taong nang magbalik ang mga Amerikano sa Filipinas, sumuko ang mga Hapon, at tuluyang natapos ang giyera. Pinakawalan din ang lahat ng bilanggo, kasama na rito ang tatay ni Pitong. Nagbunyi ang lahat sa natamong kalayaan. Inilabas sa mga baul ang bandera ng Filipinas, at muli itong iwinagayway, katabi ang bandera ng Amerika. Mistulang pista sa bawat bayan dahil sa walang katapusang parada at kasiyahan. “Victory Joe! Victory Joe!” ang bati ng mga tao sa bawat sundalong Amerikano na makasalubong. Samantala, kabilang si Pitong at ang kaniyang tatay, nanay, at tiya sa mga paulit-ulit na pumila sa plasa para sa ipinamimigay ng mga Amerikano na mga pagkain, gamot, magasin, tsokolate, de-lata, at iba pang mga bagay na matagal ding ipinagbawal noong panahon ng mga Hapon. Napanatag ang lahat sa panunumbalik ng kapayapaan at katahimikan. Pakiramdam ng marami, sa wakas ay nagising na rin ang mga Filipino mula sa tatlong taong bangungot na kanilang kinasadlakan. Ngayon, habang lulan ang mag-anak ng isang kakarag-karag na tren pauwi sa Tarlac, hindi mapakali si Pitong. Kumusta na kaya ang mga kaibigan ko sa probinsiya? Makilala pa kaya ako ng alaga kong kambing? Sampung taon na si Pitong. At maraming alaala ang gusto niyang balikan. Sindami marahil ng mga taong nagsisiksikan kanina sa Tutuban. Naisip niya, ikukuwento niya sa mga kaibigan ang lahat ng naging karanasan niya sa Maynila noong panahon ng giyera. Lahat-lahat. Wala siyang pipiliin. Mapait man o matamis. O kahit mapait-matamis, tulad ng imported na tsokolateng nilalantakan niya ngayon."
Sinag and Tala,3,﻿"Paborito ni Sinag ang umaga. Paborito ni Tala ang gabi. Hindi sila palaging magkasundo sa mga nagugustuhang bagay ngunit mabuti silang magkaibigan. Bukas, ipagdiriwang nila ang unang araw ng tag-araw. Nagniningning ang kanilang mga mata ngunit sa magkaibang dahilan. “Ipapakita ko sa iyo kung bakit paborito ko ang araw,” sabi ni Sinag. “At ipapakita ko sa iyo kung bakit paborito ko ang gabi,” sabi ni Tala. Pareho silang natulog nang may planong kumbinsihin ang isa na ang gusto niya ay walang dudang mas maganda. Nang magbukang-liwayway, gising at nakatayo na si Sinag. “Magandang umaga, Tala! Napakaganda ng araw! Tamang-tama para lumabas at maglaro!” sabi ni Sinag nang may mga matang nagliliwanag. “Umaga na agad?” reklamo ni Tala nang may mga matang hugis buwan na nahihirapang bumukas. Aha! Alam na ni Sinag ang gagawin. Kiliti. Kiliti. Kiliti. Tunay na halakhak ang gumising kay Tala para makabangon nang mabilis. “Bakit mo ba gustong-gusto ang umaga? Nakakasilaw ang lahat,” sabi ni Tala na tinatakpan ang kaniyang mga mata nang sila ay lumabas. “Ngunit hinahayaan ng liwanag na makita mo ang mga kulay sa iba’t ibang antas at tingkad. Kitang-kita ang ganda ng langit, bundok, at karagatan! Sa umaga, maaari kang magpalipad ng saranggola, maglaro sa labas, panoorin ang mga ibon, ilakad ang iyong aso, at napakarami pa!” paliwanag ni Sinag. “Pero napakaingay lang,” sabi ni Tala habang tinatakpan ang kaniyang mga tainga. “Kung pakikinggan mo ang ritmo, maririnig mo rin ang magagandang tunog, tulad ng himig ng mga ibong umaawit at maliliit na batang nagtatawanan,” sabi ni Sinag. “Ngunit napakainit. Pakiramdam ko’y iniihaw ako.” Kinuha ni Sinag ang kamay ni Tala at dinala siya sa may pampang. Sabay nilang isinigaw, “Langoy tayo!” Nagsimulang magsaboy ng tubig si Sinag kay Tala at ganoon din ang ginawa ni Tala kay Sinag. Pagkatapos maglangoy, naupo sila at naghati sa pagkain habang pinapanood ang kilapsaw ng tubig. “Hindi ba’t napakasarap maramdaman ang init ng araw sa iyong mukha nang ganito?” tanong ni Sinag. “Hmm . . . Oo, siguro’y masarap nga,” sagot ni Tala nang may ngiti. Pagkatapos ay pinanood nila ang mga ulap sa langit— “Isang balyena!” “Isang dinosaur!” “Isang kuneho!” turo nila. Maya-maya, lumapit ang kunehong ulap at iniakyat sila sa langit. Lumukso-lukso sila sa mga ulap hanggang sa kinailangan na nilang magpaalam. Pagkalipas ng ilang oras, nagsimula nang lumubog ang araw. Magkatabi silang namamanghang pinapanood ang pagpapalit ng langit mula liwanag hanggang sa magdilim. “Gabi na,” wika ni Tala sa matamis na tinig at may ningning sa mga mata. Sa takot, niyakap ni Sinag si Tala nang mahigpit. “Bakit mo ba gustong-gusto ang gabi? Nakakatakot, halos wala ka nang makita,” sabi ni Sinag. Biglang may umikot sa kanilang maliliit na liwanag. “Mga diwata ng gabi!” bulong ni Tala. Sa sandaling iyon, iniangat sila ng isang mahiwagang banig papunta sa abot-tanaw. Sa dilim ng gabi, nakamamangha ang buwan. Nakipaglaro sila sa mga nagniningning na tala na iniilawan ang malawak na langit. “Tingnan mo, ang Cassiopeia! At ang isang iyon ang Big Dipper!” turo ni Tala. Dahan-dahan, dinala sila ng mga diwata ng gabi at ng mahiwagang banig malapit sa sapa sa loob ng kakahuyan. Sa dilim ng gabi, nakita at narinig nila ang mga palaka, kuliglig, at tuko na umaawit ng oda sa buwan. Hindi mapigilan nina Sinag at Tala na umawit din. At sa dilim pa rin ng gabi, nasaksikahan nila kung paanong isa-isang lumitaw ang mga alitaptap hanggang sa mapaligiran sila ng mga nagliliwanag na mumunting hiwaga. Talagang kagila-gilalas. “Hindi ba’t napakaganda ng gabi?” tanong ni Tala. Hindi mapigilan ni Sinag ang kaniyang ngiti. Kinailangan nang bumalik ng mga diwata ng gabi sa buwan kaya’t nagpasalamat at nagpaalam na sina Sinag at Tala, nangakong makikipaglaro muli sa susunod na gabi. “Hindi ba’t masyadong tahimik at nakakatakot sa gabi?” tanong ni Sinag na nangingilabot. “Ngunit may bitbit na kapayapaan ang katahimikan at kasabay nito, ang hangin sa gabi. Tamang-tama sa pag-inom ng mainit na tsokolate, hindi ba?” sabi ni Tala habang inilalabas ang termos at dalawang tasa mula sa kaniyang bag. Kaya hayun sila. Humihigop ng mainit na tsokolate habang nagkukuwentuhan sa ilalim ng buwan at mga tala, sa pagitan ng nakasanayan nang katahimikan. Nang makauwi, alam ni Tala na matatakot si Sinag sa mga anino. Kaya itinaas niya ang kaniyang mga kamay at bumuo ng iba’t ibang anyo mula sa kaniyang anino. “Isang paruparo! Isang aso! Isang elepante!” sigaw ni Sinag habang bumubuo rin ng masasayang anino. Iyon ang pagtatapos ng unang araw ng tag-init, at kailangan nang matulog ng magkaibigan. “Nasiyahan ako,” sabi ni Sinag. “Nasiyahan din ako,” sabi ni Tala. Umaga pa rin ang paborito ni Sinag ngunit gusto niya na rin ang hiwaga ng gabi. Gabi pa rin ang paborito ni Tala ngunit gusto niya na rin ang ganda ng umaga."
Supremo inside pages,3,LUNES : nu Naging Supremo ako ng Katipunan! Pangarap lang ito dalawang Lunes na ang nakaraan. Hingal na hingal akong umakyat sa hagdan hanggang sa makita ko sa dulo ang isang poster. WANTED: SUPREMO Ikaw na ba ang susunod kay Andres Bonifacio? Tiningnan kong mabuti si Andres B. Malakas. Matapang. Bayani. Sikat sa buong bansa. Idolo ng mga batang tulad ko. At katunog pa ng pangalan koLeandro Aponesto. Doon nabuo ang isip ko. Ako ang susunod na Supremo ng Katipunan!   Siyempre, hindi ko na kailangang makipagdigmaan. Wala na kasi ang mga kalabang Espanyol. Katipunan ang tawag sa mga pinunong estudyante ng paaralan. Supremo naman ang pinakapinuno ng Katipunan. Ay, sikat ka kapag ikaw ang Supremo. Susundin ka ng ibang estudyante. Tulad ni Ate Sab, ang Supremo ngayong taon. Kahit saan siya pumunta, binabati siya ng mga estudyante at pati ng mga guro. Pinakagusto kong ginawa niya ngayong taon ay 'yong pinadagdagan niya ng mga komiks ang library. Paborito ko yata ang komiks, lalo na 'yong tungkol kay Bernardo Carpio at kay Pilandok. Naalala kong nagpalagay din si Ate Sab ng basurahan sa mga palikuran, lalo na sa mga babae, at ng salamin kaya di na ako nahihirapang ayusin ang buhok ko. Pero hindi madaling maging Supremo. Kailangang: . Grade na sa susunod na pasukan; . Manalo sa botohang kasama ang lahat ng estudyante sa paaralan; . Gumawa ng listahan ng mga plano; at . Maging huwaran sa mga kaeskuwela. Puwede ako sa lahat. Grade na ako sa susunod na pasukan kahit hindi halata. Maliit kasi ako kaysa marami kong kaklase. Ewan ko ba, at biglang naging matatangkad sila pagdating ng Grade . Ang bespren kong si Miyo, magkapantay lang kami dati ng mga balikat. Ngayon, hanggang tainga na lang niya ako.  Sigurado naman akong mananalo ako sa botohan dahil marami-rami naman akong kaibigan mula Grade hanggang Grade . Sila 'yong mga nakakausap ko kapag tumatambay ako sa library. Marami rin akong planong naiisip, tulad ng paglalagay ng mas maraming komiks at iba pang aklat sa library at pagbibigay ng permiso sa mga estudyanteng gumamit ng computer lab para mag-research kapag break. At hindi naman siguro mahirap maging huwarang kaeskuwela. Tinitigan ko ulit si Andres B. Malayo ang hitsura ko sa kaniya. Siyempre matanda na siya. Bilugan ang mukha ko at maliit. Marami ring bulok ang ngipin ko. Hindi ko lang alam kay Andres B. Hindi ko pa siya nakitang ngumiti. Patayo at patusok-tusok naman ang buhok ko. Pero parehas kami ng mga mata at kayumanggi rin ang kulay ng balat ko. Tinitigan ko pa si Andres B. Naging kamukha ko siya! Nakasuot ako ng kamisang puti na may panyong pula sa leeg at pantalong pula. Papask ako ng gate ng paaralan, hila-hila ang stroller ko. Magandang araw, Mahal na Supremo! ang bati sa akin ng guwardiya habang nakayuko. Tulungan ko na po kayo sa stroller ninyo. Magandang araw din po! ang sagot ko. Ako na lang po ang hihila ng stroller ko. Pagkabukas ng gate, pinaulanan ako ng mga sampagita ng mga kaeskuwela ko. Ang bango-bango nila, simbango ng mga uniporme kapag ibinabad sa fabric conditioner.  Magandang araw, Supremo! ang sabi ng mga estudyanteng nagpaulan ng mga bulaklak.Yumuko din sila at malalaki ang mga ngiti. Magandang araw din sa inyo! ang sagot ko at kinawayan ko sila. O, kumusta na ang mga homework ninyo? Kung kailangan ninyo ng tulong, sabihan lang ninyo ako. Magandang umaga, Supremo! ang bati naman ng mga guro ko. Nginitian ko sila. Nasa pasilyo naman ng paaralan ang poster na may larawan ko. Nakangiti ako. Nakalagay sa ibaba: Mabuhay si Leandro! Mabuhay ang bagong Supremo! Tiningnan ko ang hitsura ko sa poster. Nagbago ito ng anyo. Naging si Andres B. ang hitsura ko! Hoy, Andro! sigaw ni Jenny. Kanina ka pa nakatulala diyan. Wala ka na naman sa flag ceremony. At time na! Nakapamewang siya. Nakatutok sa mga mata ko ang singkit niyang mga mata. Napasingkit pa ito dahil nababanat ng sobrang pagkatali ng buhok niya. Malayo ang mukha niya kay Andres B. pero kasimbango niya ang fabric conditioner na sampagita. Ay, nakangiti pa rin ako habang tinitingala siya. Tinitingnan ko lang 'yong hitsura ni Andres B.  Bakit? Tatakbo kang Supremo? lumapit pa si Jenny sa akin. Nagpasa ka na ba ng form? Nagpasa na ako kahapon. Gumawa ka na ba ng mga campaign poster mo? Nagpagawa na si Mommy ng limang daan. Ididikit na namin bukas. May slogan ka na ba? Jingle? Dance production? T-shirt? Freebies? Oo! matapang kong sagot kahit na kinakabahan ako. Mahirap kasing kalaban si Jenny. Siya yata ang Katuwang na Supremo ngayon at simula nong Grade siya na ang laging Kasangguni o kinatawan ng baitang. Marami kasing bumoto sa kaniya, kasama na ako. Sanay na sanay na si Jenny sa pagtakbo. Baka hindi kayanin ng puso mo, sabi ni Jenny. Tama si Jenny. Baka hindi nga kayanin ng puso ko. Ipinanganak kasi akong mahina ang puso kaya madali akong mapagod. Sa pag-akyat pa lang sa hagdan, hirap na ako kaya kailangang dahan-dahan. Pag tumakbo ako, talo na ako sa dance production pa lang. E kailangan pang magdikit ng mga poster, kumanta ng jingle, batiin ang lahat ng estudyanteng makakasalubong at maraming-marami pang iba. Pero gusto ko talagang maging Supremo tulad ni Andres B. Pask naman ako sa lahat ng kailangan para maging Supremo. Pero mas magaling si Jenny sa akin sa klase. Pero hindi naman kailangang mataas ang grado para maging Supremo. Paborito  rin siya ng mga guro, at siya ang laging tinatawag sa klase. Pero hindi naman boboto ang mga guro. Basta ang alam ko, gusto kong maging Supremo tulad ni Andres B. Naalala ko tuloy ang laging sinasabi ni Tatay. Kapag hinihimas daw ni Nanay ang kaniyang tiyan, sinasabi niyang magiging dakila raw ako sa paglaki. Kung hindi lang namaalam si Nanay nang ipinanganak ako, sigurado akong gusto niyang maging kilala ang kaisa-isa niyang anak bilang isang mabuting pinuno. Tinapik ko si Jenny na tumalikod na pala. Tatakbo akong Supremo, at ako ang mananalo. Hindi sumagot si Jenny. Nilingon lang ako ng singkit niyang mga mata mula ulo hanggang paa at umalis na. Hinila ko naman ang stroller ko at bumuntot sa kaniya papasok ng klasrum.  : nu Hi, Andro! bati ni Eufemio Jade Apilar pagkapasok ko sa klasrum. Malayo ang hitsura niya sa akin at kay Andres B. Medyo mataba siya, gulo-gulo ang buhok at matapang ang ginagamit niyang pabango. Miyo ang tawag ko sa kaniya. Tatakbo ka raw na Supremo? tanong niya sa kaniyang medyo magaspang na boses. Sinong nagsabi? tanong ko sa kaniya sa medyo matinis kong boses. Si Jenny. Sinabi niya kay Kristine. Tapos sinabi ni Kristine sa akin. Magkalaban daw kayo ni Jenny? Tumango ako. Yumuko si Miyo at bumulong sa akin, Siyempre, ikaw ang iboboto ko. Bespren kita, e. Salamat, Miyo. Pero kailangan ko pa ng maraming boto para maging Supremo. Nag-isip si Miyo. E, kung mamigay kaya tayo ng laruan sa lahat ng estudyante? Wala akong maraming pera para bigyan lahat mula Grade hanggang Grade .  Bigyan na lang kaya natin sila ng tiglilimang piso? Hindi ba masama 'yon? At maraming pera pa rin 'yon. E, kung mag-donate ka ng klasrum at lagyan ng malaki mong pangalan? 'Yong parang ginawa ng meyor natin sa Mark Transfiguracion Type II Building. Wala nga tayong pera at wala nang puwedeng lagyan ng bagong klasrum. Kung takutin na lang natin 'yong maliliit na estudyante. Parang ganito. Naging mabangis ang mukha ni Miyo, dilat na dilat ang malalaki niyang mata at nakalabas ang matutulis niyang pangil. E, mas masama 'yon. Natatakot na nga ako sa hitsura mo. E ... Sige, inakbayan ko si Miyo.Pag-usapan na lang natin mamaya kung ano ang mga puwede nating gawin kung may naisip ka nang hindi kailangan ng malaking pera at hindi nakatatakot. Mahilig talagang mag-isip ng kung ano-anong bagay si Miyo. Kaya minsan, hindi naniniwala si Tatay at ilang guro naming mag-bespren kami. Minsan nga, kinopya niya ang sagot ni  Kristine sa isang quiz nang magkagrupo kami sa Filipino. Nahuli tuloy kami ni Titser Sarah. Nilagyan niya rin ng tsek 'yong pangalan ko sa attendance sheet kahit absent ako isang beses. Napagalitan tuloy siya ng adviser naming si Titser Andrea. Dumating na si Titser Andrea. Nagsabi siya ng ilang paalala sa klase, tulad ng pagpasok nang maaga (na tinamaan ako dahil tuwing Lunes na nga lang ang flag ceremony ay hindi ko pa nadaluhan kanina), paglalagay ng pulbo, tawas, o deodorant para hindi bumaho, at kapag nagpawis ay magpalit ng damit. Hindi na ako nakinig sa iba pang sinabi ni Titser Andrea. Nakatingin kasi ako kay Jenny. Nahuli kong nakatingin sa akin ang singkit niyang mga mata. At palakpakan natin si Jenny dahil tatakbo siya bilang Supremo. Nagpalakpakan ang buong klase. Napatingin ako kay Titser Andrea. Tatakbo rin po ako! matapang kong sinabi habang itinataas ang kamay. Walang pumalakpak, maliban kay Miyo. Tinutukan ako ng mga kaklase ko, lalo na ng singkit na mga mata ni Jenny.  Ngumiti si Titser Andrea. Mabuti kung gayon. Bihirang dalawa ang tumatakbong Supremo. At bago mo makalimutan, ngayon ang hulng araw ng pagpapatala para tumakbo. Hindi ko pa nakita ang pangalan mo sa listahan ng mga tatakbo. Magpapalista po ako ngayong tanghali. Tinitigan ko si Jenny. Lumakas ang tibok ng mahina kong puso. : nh Pangalan: Leandro Aponesto Palayaw: Andro Tinatakbuhan: Supremo ng Katipunan Baitang at Pangkat: Mapanuri Pangkat: Independiyente Ipinasa ko ang form ng pagtakbo pagkarinig sa bell para sa tanghalian. Dahil pask naman ako sa lahat ng kailangan, binigyan ako ni Titser Angel, ang adviser ng Katipunan, ng patunay na tumatakbo ako bilang Supremo. Sabi rin niyang may miting ang lahat ng kandidato pagkatapos ng klase bukas ng hpon. Bumalik ako sa klasrum nang may malaking ngiti sa mukha at matinding kaba sa dibdib. Magsisimula na ang pagbabago sa buhay ko. Pagkatapos ng dalawang Lunes ay magiging Supremo na ako.  Gumawa tayo ng maganda sa mga kaeskuwela natin, sabi ko kay Miyo na isinusubo ang baon niyang sisig. Pag nakita nilang tumutulong ako sa kanila, iboboto nila ako. Pero paano? ang tanong ni Miyo. Tutulungan natin sila sa mga homework nila, nakangisi kong sagot. Tama! Kailangan ko ring magpatulong sa mga homework ko. Miyo, tutulungan natin sila. Sasamahan mo akong tumulong. Ay, oo nga. Kinamot ni Miyo ang ulo niya. Ay, sige, sama ako. Napilitan ka lang yata, e. Hindi, a. Gusto kong tumulong kasi magiging sikat ako. Parang si Meyor, naging sikat kaya siya nong ginawa niya ang Mark Transfiguracion Libreng Tuli Program. Kung hindi lang ako tapos nang magpatuli, pipila rin ako sa Barangay Clinic. Tumawa ako. Basta sa akin, totoong pagtulong. Bakit? Hindi ba totoong pagtulong ang kay Meyor? Hindi ko na siya sinagot. Inunat ko na lang ang kamay ko para gawin ang secret handshake namin.  MARTES : nh Kumakain ako ng adobo nang nilapitan ako ni Jenny. Uy, tutulungan daw ninyo ang ibang estudyante sa mga homework. Tumawa siya habang nakapamewang at naniningkit ang mga mata. Oo. Sinong nagsabi? Si Miyo. Sinabi ni Miyo kay Kristine, at sinabi ni Kristine sa akin. Bakit? Gagayahin ninyo? Hindi namin gagawin 'yon, 'no. Hindi kami gaya-gaya. Pero baka isipin naming dumaan. Baka lang.  Tumalikod na si Jenny. Gusto ko sanang tanungin ang plano nila pero hindi ko na ginawa. Malalaman ko rin naman sa mga darating na araw. Dumating naman si Miyo na pawis na pawis. Siguradong naglaro na naman siya ng futbol. Miyo, sinabi mo raw kay Kristine ang plano natin? Anong plano? 'Yong tutulungan natin ang mga kaeskuwela natin sa mga homework nila. Ay, sinabi ko nga. Kinamot niya ang ulo niya. Pero di ba sasabihin naman talaga natin 'yon sa lahat? Inuna ko nang sabihan si Kristine. E di, mabuti, sabi ko. Pero sa susunod, tanungin mo muna ako kung puwede nang sabihin. Okey. Tumatalikod na si Miyo dala ang pampalit niyang t-shirt. Ay, teka. Kailangan mo akong samahan mamaya sa miting. E, bakit ako kasama? Di naman ako tatakbo. Miyo, ipinatong ko ang kanang kamay ko sa balikat niya. Ikaw kasi ang campaign manager ko.   Inasahan ko ang malaki niyang ngiti pero kumunot ang noo niya. Campaign manager? Ano 'yon? Campaign manager. Huminto ako para mag-isip muna. Sila 'yong nagbibigay ng payo sa mga tumatakbo sa eleksiyon. Sila rin 'yong tumutulong sa pag-aayos ng mga gagawin ng mga kandidato. Uy, sige! Dumating din ang inasahan kong ngiti. Mukhang magandang trabaho! Sige, pupunta tayo sa miting pagkatapos ng klase mamaya, ha? Sige, pero tutulungan ko lang sandali si Kristine na bitbitin ang bag niya. Nag-promise kasi ako sa kaniya. Sige. May inis ang sagot ko. Lagi na lang kasing bukambibig ni Miyo si Kristine. Hindi naman niya ginagawa 'yon dati. Naalala ko tuloy nong nakaraang buwang bukambibig ko rin si Kristine. Kaya nga ako nag-ayos ng patusok-tusok ang buhok kasi sabi niya, 'yon ang gusto niyang buhok ng lalaki. Naalala ko ring isa pang dahilan kung bakit lagi akong pumupunta sa library dahil don siya madalas. Nong Grade pa kami, lagi niyang binabasa 'yong aklat tungkol sa batang babaeng sumama sa kaniyang nanay para mamalengke. Ngayong Grade na kami, binabasa na rin niya 'yong may bagets sa pamagat. Hindi ko pa nabasa 'yon pero mukhang maganda dahil ngumingiti siya pag binabasa 'yon. Ay, ang cute pa naman ni Kristine pag ngumiti. Lumalabas ang dimple  niya at may kumikinang sa bilugan niyang mga mata. Gusto ko rin ang kulot niyang buhok na madalas niyang tinatali. Bumibilis ang tibok ng mahina kong puso kapag nakikita siya. Pero hindi ko muna iisipin si Kristine. 'Yon ang sinabi ko kay Miyo kaninang umaga. Kailangan ko kasing tutukan ang pagtakbo ko. : nh Lunes Martes Miyerkoles Huwebes Biyernes Huling araw ng application Oryentasyon ng mga kandidato Simula ng Kampanya Roomto- Room Campaign Huling araw ng Kampanya Miting de Avance Araw ng Botohan Deklarasyon ng mga Nanalo Ginawan ko ng kalendaryo ang mga petsang sinabi ni Titser Angel sa oryentasyon ng mga kandidato. Kailangang tandaang kapag nangangampanya, sabi ni Titser Angel, na respetuhin ang ibang kandidato, mga guro, at mga kaeskuwela. Iwasan, halimbawa, ang magtabunan ng mga poster. At magpaalam sa guro kung papasok sa klasrum sa room-to-room campaign.  Nagsalita naman si Ate Sab. Payo niya, kailangang magpakita ng mabuti sa mga kaeskuwela at alamin ang mga kailangan nila. Ang tunay raw na pinuno ay nagsisilbi sa mga pinamumunuan nito. At isa-isang nagpakilala ang mga tatakbo. May dalawang partido, ang Pangkat Romerong pinamumunuan ni Jenny at ang Pangkat Transfiguracion na pinamumunuan ng anak ni Meyor na si Mon Geoffrey, na mas gustong tawagin siyang Monnie. Kompleto ang lahat ng tinatakbuhang posisyon ng Pangkat Romero mula Supremo hanggang Kasangguni ng Grade .Wala namang Supremo at Katuwang na Supremo sa Pangkat Transfiguracion. At ako ang nag-iisang mag-isang tumatakbo. Unang nagpakilala ang partido ni Mon Geoffrey. Isa-isa silang rumampa pagitna at nag-posing. Kami ang Pangkat Transfiguracion, ang babago sa ating paaralan! Ako si Nikolee, Nik-nik Walastik, tumatakbo bilang Kasangguni ng Grade . Ako si Janine, the Amazing Janine, tumatakbo bilang Kasangguni ng Grade . Ako si Lizzie, the Combo of Brains and Beauty, tumatakbo bilang Kasangguni ng Grade . Ako si Patrick, Full of Tricks, tumatakbo bilang Kasangguni ng Grade .  Ako si Michael Brian, the Likable Mike, Transfiguracion, tumatakbo bilang Kasangguni ng Grade . At ako si Mon Geoffrey, the One and Only Monnie, Transfiguracion, tumatakbo bilang Kalihim. At nakapamewang silang lahat pagkatapos. Andro, si Miyo, na katabi ko. Ano kaya ang tawag sa 'yo pag kasama ka nila Mon Geoffrey? Bagay kaya ang Andro Henyo o Andro Macho? Tumawa siya. Tumawa din ako nang kaunti. Mas nangingibabaw kasi ang dug-dug ng puso ko. Dug-dug! Tumunog ang tambol. Hindi ko man lang napansing may tambol pala sa loob ng klasrum. Kami ang Pangkat Romero, ang inyong mga pinunong idolo. At tulad ng Pangkat Transfiguracion ay nagpakilala sila ngunit mga pangalan lang at posisyong tatakbuhan. Ayaw raw kasi nilang ipakita ang malaki nilang sorpresa. Si Miyo naman ang nagpakilala sa akin.Magandang hapon!Ako si Miyo, ang campaign manager ni Supremo Andro! Pumalakpak siya at pumunta ako sa harapan.  Ako po si Leandro Aponesto. Nangangatog ako. Ang susunod ninyong Supremo ng Katipunan. May iilang pumalakpak at sigurado akong hindi kasama si Jenny at ang Pangkat Romero. Pagkatapos ng miting, dinala ko si Miyo sa palikuran. Miyo, nangangako ka ba talagang tutulungan mo akong maging Supremo? Oo naman. Pero di ko kasalanan kung matalo ka, ha? Hindi, Miyo. Kailangang maniwala ka sa akin. 'Yong puwedeng mamatay nang dahil sa 'yo? Hindi naman kailangang mamatay, pero parang ganon. Ipinataas ko sa kaniya ang kanang kamay. Ulit. Nangangako ka bang tutulungan mo akong maging Supremo ng Katipunan? Oo, Supremo Andro! Malaki ang ngiti ko.  Ngayon, kailangan nating gumawa ng mga poster para sa tutorial natin bkas. Sige, ako ang gagawa, masigasig na sabi ni Miyo. May bago akong style ng pagdrowing. Maganda raw sabi ni Mama. O, sige, ikaw na ang gumawa. E, anong ilalagay ko? E di, parang LIBRENG HOMEWORK TUTORIAL. : nh sa klasrum ng -Mapanuri. Ako na ang magpapaalam kay Titser Andrea para sa klasrum. E, anong mga subject ang mga ituturo natin? Ako, puwede ako sa Math, English, Science, AP, at Filipino. Ikaw, saan ka puwede? Hm, futbol, pagkanta, akting-aktingan, at pagsayaw. Iginiling pa ni Miyo ang kaniyang tiyan. Ay, sige bkas na lang natin paghatian. Inakbayan ko siya. Gawin mo na lang ang poster. Tatlo lang. Isa ang idikit mo sa dulo ng hagdan at tig-isa sa palikuran ng babae at lalaki. Game? Game! sabi ni Miyo, sabay taas ng kamay para gawin ang aming secret handshake.  MIYERKOLES : nu Nakita ko sa dulo ng hagdan ang pumalit sa Wanted: Supremo poster: Gusto nyo ba ng tulong sa homework? Punta na sa -Mapanuri mamayang : nh. Sigurado ako kung sino ang gumawa ng poster. Sigurado rin akong ang nanay niya ang sumulat. Sa ibaba ng sulat, merong drowing ng dalawang bata. Alam kong si Miyo at ako 'yon pero di namin kamukha ang sinuman sa kanila. Una, payat si Miyo sa drowing. Pangalawa, sobra sa sampu ang mga daliri ko. Mukhang kailangan kong sabihan si Miyo na huwag na niyang gamitin ang bago niyang style sa pagdrowing.  Hahanapin ko na si Miyo nang may narinig akong sabay-sabay na paglalakad. Si Jenny at ang Pangkat Romero. Hi, Andro! bati ni Jenny. Mamayang hapon na pala ang tutorial ninyo. Oo. At siguro naman hindi ninyo talaga inisip na gayahin ang plano namin. Wala kaming balak gayahin ang plano ninyo. Una, hindi namin gagayahin ang nakatatawaay nakatutuwaninyong poster. Pangalawa, may sarili kaming planong mas maganda kaysa naiisip ninyo. Tumingin siya sa kaniyang mga kasama. Ano nga ba ang plano nating gawin sa likod ng Mark Transfiguracion Type II Building? 'Yong Botanical Garden Project ba 'yon ngayong Sabado? Ngisi ang mga sagot ng mga kasama niyang may lilang panyo sa leeg kung babae at lilang bandana sa ulo kung lalaki. Hindi na ako nakasagot. Inabutn ako ni Jenny ng imbitasyon at tumalikod na nang sabay-sabay ang Pangkat Romero. At naisip lang namin. Huminto si Jenny. Sa akin na ulit nakatingin ang singkit niyang mga mata. Dadaan kami sa tutorial ninyo. Baka kasi may ipapatulong akong homework na hindi ko na magawa. Alam mo naman, busy ako sa pagtakbo.  Hinanap ko agad si Miyo. O, Andro. Bakit hingal na hingal ka? Nakita mo ba 'yong mga poster natin! Cute, di ba? Drinowing ko pa ang mga hitsura natin. Sasabihin ko sana ang totoo kong opinyon sa poster, kaya nga lang alam kong madaling magtampo si Miyo. Nang sinabihan ko nga siya nong Christmas Party na hindi bagay sa kaniya ang pormang t-shirt na pinatungan ng polong checkered, nagalit siya at sinabing hindi niya raw ako kakausapin simula non. Kailangan ko tuloy dagdagan ang mensahe sa regalo ko sa kaniya. Sabi ko, bagay naman sa kaniya at nagbibiro lang ako. Inakbayan niya ako pagkatapos at binuksan niya ang regalo kong isyu ng paborito niyang komiks. Sinabi ko na lang kay Miyo, Kailangan nating gandahan ang homework tutorial natin mamaya. Dadaan sina Jenny! Ha? Kakampi na ba natin si Jenny? Magpapaturo din ba sila? Miyo! Hindi natin kakampi sina Jenny. Inakbayan ko siya. Kailangang mas malaki ang gagawin natin mamaya para makita nilang kaya natin silang talunin. E, kung magbigay tayo ng libreng drowing ko. Marami ako sa sketch pad at iba-iba pang style. Huwag na! I-eksibit mo na lang 'yan sa ibang araw.  E, kung tayo na lang ang gumawa ng mga homework nila. Tama! Kung kami ang gagawa ng mga homework nila, mas gusto nila 'yon kaysa tulungan lang sila. Ngumiti ako nang napakalaki. Miyo, ipakalat mo na ang plano natin mamayang recess. Sige ba, agad na sagot niya. Una kong sasabihan si Kristine. : nh Mabilis na kumalat ang plano namin. Marami ang pumunta sa -Mapanuri para ibigay ang kanilang homework. Kailangan pa nga naming papilahin ang mga pumunta dahil nagsisiksikan sila sa pintuan. Huwag ninyong kalimutan, Andro bilang Supremo! ang bati ko sa bawat nagbibigay ng homework. Hindi pa nangangalahati ang pila, dumating ang Pangkat Romero. Hi, Andro! bati ni Jenny sa akin pagkatapos niyang hindi sundin ang pila. Baka pagod na kayo. Hindi kami pagod. Nakatutuwa nga itong tumutulong sa mga kaeskuwela.  Baka naman pagod na ang mga kaeskuwela natin. Tumingin siya sa mga nakapila, na maraming tumatango. Kaya nagdala ako ng munting tulong para naman matuwa ang mga kaeskuwela natin. Ipinasok sa klasrum ng ilang kasapi ng Pangkat Romero ang tatlong bilao ng pansit at limang kahon ng mga tetra pack juice. Ayan, kung naibigay na ninyo ang mga homework kina Andro, puwede kayong kumuha ng pansit at juice hatid sa inyo ng Pangkat Romero. Mabilis na kumalat ang balita na may kainan sa -Mapanuri. Mas dumami ang nagsikipan sa pintuan. Mas humaba ang pila. Ipinapatong lang nila ang mga homework nila sa amin at pumipila na para kumuha ng pagkain kina Jenny. Hindi ako nagpaistorbo. Tuloy-tuloy lang ako sa pagtanggap ng mga homework. O, masarap ba ang pansit? narinig kong tanong ni Jenny sa mga nakakain na. Gawa namin 'yan sa bahay. Alam naman ninyo, sa Pangkat Romero, busog ang mga tiyan ninyo. Tumingin sa akin si Jenny. Umiwas ako pero narinig kong sinabi niya, Miyo, Andro, kain na kayo.  Lumapit siya sa amin. Ay teka, heto pala ang mga homework ng Pangkat Romero. At itinambak niya ang mga notebook sa harap namin at saka umalis. Miyo, huwag kang kakain. Pigilan mo ang katakawan mo. Nang lumingon ako kay Miyo, busog na ang kaniyang mga pisngi at may lumalaylay pang pansit sa mga labi niya. Ang sarap! sabi niya. Kuhaan na kita. Matalim na tingin ang sagot ko kay Miyo. Ay, hindi mo pala paborito ang pansit. Maya-maya lang, simot na ni Miyo ang kaniyang plato ng pansit. Naubos na ang nasa mga bilao. Naubos na rin ang mga nagbibigay ng homework. Umalis na rin sina Jenny at ang Pangkat Romero dala-dala ang mga kalat nila. Ngunit di pa namin nauubos ni Miyo na ayusin at bilangin ang tambak ng mga notebook. Sa bilang namin, tatlumpung homework ang kailangan naming gawin ngayong gabi dahil bkas na kailangan. Miyo, simulan na natin ang iba para di na natin iuwi. Simulan natin sa Math. Binuksan ko ang isang notebook. A building with two floors has ten rooms in each floor. How many rooms are there in the building? Hm, nagbibilang ng mga daliri sa Miyo. Marami siguro.   Hindi. Gaano karami? Maraming-marami! Sige, ako na lang ang gagawa ng Math. Mag-AP na lang tayo. Naku, hindi ko rin kabisado ang mga produkto, mga pangkat etniko, mga kilalang tao, mga kabesera, mga anyong lupa at tubig ng bawat lalawigan sa bawat rehiyon ng Filipinas. Sige, Science na lang sa 'yo. Ano ang deforestation? Ano ang global warming? Ano ang algae? ang sandamakmak na tanong ni Miyo pagkatapos tingnan ang ilang notebook. Sige, ako na lang din ang gagawa ng Science. Filipino na lang sa 'yo. Kung ikaw ang diwata ng mga gulay, ano ang parusang ibibigay mo kay Ampalaya? Ipaliwanag ang iyong sagot, ang basa ni Miyo sa homework sa Grade Filipino. Andro, sino si Ampalaya? Ay naku, Miyo, siya 'yong nasa Alamat ng Ampalaya. Di ba, binasa natin 'yan nong Grade ? Sinabi mo pa nga dating gusto mong maging si Sili. Naku, nakalimutan ko na ang kuwento pero naalala ko si Sili. Sige, ako na lang din ang sasagot sa Filipino.  Pagkatapos ng ilang minuto, natapos na naming busugin ang bag ko ng tatlumpung homework. Iuuwi ko na lang lahat dahil mukhang nakalimutan na ni Miyo ang mga aralin. Sorry, Andro, ha. Kung futbol lang 'yan, akting-aktingan, pagkanta, o sayaw, ako na ang gagawa. Hinila na lang ni Miyo ang stroller bag ko pababa ng hagdan hanggang sa gate. : ng Busog ka ba, Andro? Nagtaka si Tatay na kaunti lang at mabilisan akong kumain. May mga homework pa po kasi ako. Di ba gumawa ka na bago ka kumain? Marami po kasi. Nakita ko ang mga homework. Tiningnan ako ni Tatay sa mga mata. Hindi sa 'yo ang mga pangalan. Sorry po. Yumuko ako. Akala ko ba ang sinabi mo sa akin kahapon ay tutorial ang gagawin ninyo. parang pang-college ang dami ng homework niya . . .  Sorry po. Nakayuko pa rin ako. wag mo nang uulitin ha? basta ikaw ang bahala sa math. opo, sorry po... wag mo nang uulitin ha? basta ikaw ang bahala sa math. opo, sorry po... Nang lumapit si Tatay sa akin, ikinuwento ko ang kaunting pagbabago sa plano namin, ang pagdala ng Pangkat Romero ng mga pansit at juice, at ang pagkalimot ni Miyo sa mga aralin, kaya inuwi ko ang mga homework. Bumuntonghininga si Tatay. Kailangan na bang tapusin ang mga 'yan? Medyo po. Kailangan na po kasi bukas. Sa ngayon, tutulungan kita pero sa susunod, huwag mo nang ulitin ito ha. Mapapagod ka lang. At kailangang sila ang gumawa ng homework nila. Kung nandito lang si Nanay mo, hindi niya papayagang gawin 'to. Tatayo na ako sa upuan nang sinabi ni Tatay na, Nagpagawa na pala ako ng mga campaign poster mo. Kukunin ko bukas. Idikit nyo na lang sa Biyernes.  HUWEBES : nu O, Andro, bakit pagod na pagod ka? tanong ni Miyo. Late na kasi ako natulog kagabi. Tinapos ko 'yong mga homework. Tulungan mo naman akong ibalik ang mga homework. Sige, pero bilisan natin kasi parating na si Titser Andrea. Sabihan mo rin silang tumatakbo ako bilang Supremo, ha. Siyempre, iboboto ka nila. Malaki ang ngiti ni Miyo. Pag tama ang mga sagot mo sa homework. Nagdikit ang mga kilay ko. Joke lang. Tumawa si Miyo at inakbayan ako. Sigurado akong iboboto ka nila.  Hinati namin ang pagbalik ng mga homework at natapos din namin bago pa magsimula ang klase. Mamayang hapon, wala tayong klase sa huling period, ang sabi ni Titser Andrea. Mangangampanya ang mga kandidato para sa Katipunan. Magtanong na kayo ng mga gagawin nila para sa paaralan natin. Nagising ang gusto pang matulog na mga takipmata ko. Bumilis ang tibok ng pagod kong puso. Nakalimutan kong ngayon pala ang room-to-room campaign. Don kasi makikilala ng mga estudyante ang mga tatakbo at kung sino ang gusto nilang iboto. Kapag hindi sila natuwa sa kampanya, siguradong talo ka na. Kaya para maging kamangha-mangha ang kampanya, laging kailangan ang dalawang bagay: Una, kailangang may pakulo ang pag-iisa-isa ng mga plano. Madalas na naka-acronym, tulad ng kay Ate Sab na SABS para sa Sandigan ng mga Estudyante, A para sa Aasahang Aksiyon ng Paaralan, at B para sa Bagong Pamunuan. At ang acronym na 'yan ang susundin sa lahat ng brochures, leaflets, flyers, at iba pang campaign materials. Pangalawa, dapat ding malikhain ang pagpapakila ng pangalan. Uso na 'yong palayaw ang ginagamit at inuulit-ulit nang ilang beses. Puwede ring idaan sa kanta, sayaw o anumang pakulo para maalala ng mga estudyante.  Kaya mahalagang may plano sa room-to-room campaign. Wala pa akong plano, ang isinulat ko sa papel na ipinapasa ko kay Kristine papunta kay Miyo. E, di ba, tapos na 'yong sa mga homework? sagot ni Miyo nang malakas. Napatingin tuloy si Titser Andrea. Sumenyas akong isulat niya. Sumulat naman siya. E, di ba, tapos na 'yong sa mga homework? Napakunot ang noo ko. Para mamaya sa kampanya. Wala pa akong naiisip. Ipinapasa ko ulit kay Kristine. Sumenyas ng okey si Miyo, na para bang napaghandaan na niya ang sasabihin ko sa kaniya. : nu May jingle akong naisip para sa iyo, sabi ni Miyo pagkatapos niyang kainin ang meryenda niya. Sinabi ko kasi kay Mama na tatakbo ka at ako ang campaign manager mo. Maganda raw na may jingle tayo. Kinuwentuhan pa nga niya ako kung paano nangampanya si Ramon Magsaysay. Kilala ko si Ramon Magsaysay. Siya 'yong isa sa paborito kong pangulo. Sikat kasi siya at gusto ng mga tao.  gusto mo ba mas magaling ay, wag na ng back-up nga lang akong pala. baka ako dancer? sumayaw. iboto nila. ? weh? haha! Parang ako, nakangiting sagot ni Miyo. Napakunot ang noo ko. Ay! Sinabi rin ni Mama na kaya siya sikat kasi pinupuntahan niya ang ibat ibang lugar sa buong bansa. Kinukumusta at kinakamayan niya ang mga tao. Kini-kiss pa nga niya ang mga baby. Nanood din kami sa Internet ng jingle niya, ang Mambo Magsaysay. Naisip ko, kailangan mo rin ng jingle kaya gumawa ako. Ipinakita ni Miyo kung paano gawin ang jingle: +, matapang (itaas ang kanang kamao at galit ang mukha) +, si Leandro (turo sa sarili sabay giling ng tiyan) + tulad ni Andres B. (labas ng larawan ni Andres B.) +, parang dinosaur (gawing mabangis ang mukha) +, high five (high five sa taong malapit) Tapos, sasabihin ko ang pangalan ko: Ako si Andro, Andro, Andro, tumatakbo bilang Supremo. E, bakit hindi hanggang ? At bat may kasamang dinosaur?  Mahirap na 'yong hanggang . At matapang naman ang dinosaur, di ba, tulad ni Andres B.? Sige na nga. Salamat, Miyo. Magaling ka talagang campaign manager. Pagkatapos mag-ensayo ng kanta, naghanap kami ng larawan ni Andres B. at suot na ala-Andres B. para sa props at costume. Hiniram ko ang aklat tungkol kay Andres B. sa library dahil may drowing ng mukha niya sa huling pahina. Pinahiram ako ni Miyo ng puti niyang t-shirt. Kompleto na ang costume ko maliban sa pulang bandana sa leeg. Marami na akong tinanong na kaklase at guro pero wala talaga silang pulang bandana o panyo man lang. Miyo, saan tayo kukuha ng pulang bandana? Meron akong asul na panyo. Hindi puwede, kinuha ko ang aklat na may guhit ni Andres B. Ito, o, pula ang nasa leeg niya. Ay, oo nga. Iniligay ni Miyo ang hintuturo niya sa kaniyang sentido na para bang nag-iisip. Alam ko na! Puwedeng magdrowing na lang tayo sa t-shirt mo tapos kulayan natin. Ngumiti ako nang malaki.  At may regalo pala ako sa 'yo. May ibinigay na kahon si Miyo galing sa kaniyang bag. Sabi ni Mama na kailangan mo 'yan. Ako na ang gumawa kasi hindi ako nakatulong sa pagsagot sa homework. Binuksan ko ang kahon. Sa loob nito ay maliliit na papel na may mukha ng batang tusok-tusok ang buhok. Sa ibaba ng mukha, may nakalagay na Iboto si Supremo Andro! Hindi ko na pinansin na parang singkit ang mga mata ko tulad ng kay Jenny at medyo malaki ang ngiti ko. Inakbayan ko na lang si Miyo at ginawa namin ang aming secret handshake. : nh Nagsimula ang kampanya sa Grade . Nauna ako sa -Maayusin. Kasama ko si Miyo. Siya ang kumakatok sa mga klasrum para magpaalam sa guro. Siya rin ang namimigay ng mga flyer ng pagtakbo ko. Nakatingin ang lahat ng Grade -Maayusin sa akin nang nasa harap na ako. Naging bato ako tulad ng estatwa ni Andres B. Andro. Andro. Tinawag ako ni Titser Irish, ang adviser nila. Magsimula ka na.  Hi! nangangatog kong sabi. Damang-dama ko pa ring estatwa ako. Ako si Kuya Andro..., tumatakbo bilang Supremo. Lumapit sa akin si Miyo at bumulong, Andro, hindi kaya ganyan ang inensayo natin. Ulitin mo. Miyo, naging estatwa ako. Ha, naging estatwa ka! malakas na sagot ni Miyo sabay hawak sa akin. E, malamig ka lang naman. Nagtawanan ang mga Grade . Natawa rin ako. Mas gumaan ang loob ko. Nagpakilala ulit ako. Magandang hapon. Ako si Andro, Andro, Andro ang inyong susunod na Supremo. , , . Ginawa ko ang inensayo naming jingle, maliban sa paggiling ng tiyan. Tuwang-tuwa ang mga Grade . Pinalakpakan pa nila ako. May nagtanong pa kung may dinosaur ba sa panahon ni Andres B. Nang palabas na kami sa kuwarto ng -Maayusin, saktong papasok naman sina Jenny. Sinilip ko siya at ang Pangkat Romero sa kanilang kampanya. Hihintayin ko pa kasing matapos ang Pangkat Transfiguracion sa kabilang klasrum. Ibinalita ni Miyo na nakakulay pink ang grupo nila. May hawak pa raw silang mga patpat habang sinasabi ang linyang Kami ang Pangkat Transfiguracion, ang babago sa ating paaralan! Nakahilera naman ang Pangkat Romero sa harapan, suotsuot ang mga t-shirt na may pangalan nila, ng pangkat, at tinatakbuhang posisyon.   Magandang umaga, kami ang Pangkat Romero, sabay-sabay nilang bati. Sa Pangkat Romero, sigurado kayo sa serbisyo. Sabay-sabay din silang nag-thumbs up. Ako si Joanne, tumatakbo bilang Kasangguni ng Grade . Ang bati ng unang kandidato nila. Kay Joanne, kayo ang number ! Ako si Enzo, tumatakbo bilang Kasangguni ng Grade . Kay Enzo, kayo ang panalo! Ako si Macon, tumatakbo bilang Kasangguni ng Grade . Si Macon, ang sa inyoy kakampeon! Ako si Abby, tumatakbo bilang Kasangguni ng Grade . Si Abby, ang laging handa ninyong ate! Ako si Ara, tumatakbo bilang Kasangguni ng Grade . Kay Ara, lagi kayong masaya! Ako si Christian, tumatakbo bilang Kalihim. Si Christian, ang lagi ninyong maaasahan! Ako si Patricia, tumatakbo bilang Katuwang na Supremo. Kay Patricia, kayo ang bida! At ako si Jenny, tumatakbo bilang Supremo ng Katipunan. Nagpalakpakan ang mga kasama niya sa partido. Naglabas sila ng mga flyer. Kay Jenny, Jenny, Jenny, sobra kayong mawiwili!  May tumugtog na musika. Nagsimulang sumayaw ang Pangkat Romero. Romero, Romero (itinuturo ng mga pabaril nilang daliri ang mga Grade habang pumapadyak-padyak ang paa) Sigurado kayo sa serbisyo (itinupi nila ang kanilang mga kamay habang taas-noong nakatingin sa mga Grade ). Kaya huwag kalimutan sa darating na botohan, vote straight Pangkat Romero! Nagpalakpakan ang Grade . Mas malakas kaysa akin. Miyo, mukhang mas natuwa sila sa Pangkat Romero, pagtatapat ko kay Miyo na sumilip din. Hindi kaya. Mas maganda ang sa 'yo. Sinasabi mo lang 'yan dahil bespren mo ako. Hindi, a. Mas cute kaya ang dinosaur step mo. Hindi ko maintindihan kung may nakaing kakaiba si Miyo pero kahit papaano ay gumaan ang loob ko.  : ng Hingal na hingal akong dumating sa bahay. Inabangan na ako ni Tatay at yinakap ako nang mahigpit. 'Tay, huwag masyadong mahigpit. 'Yong puso ko. Niluwagan niya ang kaniyang yakap. Natutuwa lang ako sa pagtakbo mo, ngumiti siya. Natutuwa rin po ako. Umalis na ako sa pagkakayakap niya. Pagpasok ko sa sala, nakita ko ang mga poster na ipinagawa ni Tatay. Nilapitan ko agad ang mga ito. Ang pupula ng mga poster ko. Mayroong mukha kong kamukha ni Andres B.nakangiti ako, may pulang bandana, at nakaputing t-shirt. Nakalagay sa gilid ng mukha ko ang Andro, iboto bilang Supremo. Tuwang-tuwa ako! E, 'Tay, parang hindi ko po naaalalang may larawan akong ganito. Tumawa si Tatay. Pina-edit ko sa gumawa. Pinalitan namin ang ulo ng isang larawan ni Andres B. Ipinalit namin ang sa iyo. Nge! Ibig sabihin po, kalahating Andres B. at kalahating ako pala ito. Nagtawanan kami ni Tatay.   Nong kumakain kami ng hapunan, ikinuwento ko kay Tatay ang nangyaring room-to-room campaign. Natuwa si Tatay. Tinanong kung hindi ba ako napagod at sinabi kong hindi naman. Nagkuwento naman si Tatay ng karanasan niya sa pagtakbo nong bata pa siya. Tumakbo rin daw siya nong nasa hay-iskul siya bilang kinatawan ng ikalawang taon. Hindi raw siya nanalo at nalungkot siya noon. Mananalo po ako, pinutol ko si Tatay. Alam ko na kasi ang mga ganong dayalog ni Tatay. Ganoon ang takbo ng usapan namin kapag inihahanda niya ako sa mga posibleng hindi magandang mangyari. Ewan ko ba, simula nang nag-Grade ako, mabilis ko nang nababasa si Tatay. Alam ko na ang ibig sabihin ng mga ginagawa at sinasabi niya. Tumatanda ka na nga, sabi na lang ni Tatay. Ngumiti ako bago sumubo ng isang kutsarang kaning may kasamang kaldereta.  BIYERNES : nu Maaga akong pumasok. Sakto at maaga rin si Miyo. Nagpatulong ako sa kaniyang idikit ang mga poster ko. Uy, ang ganda naman ng mga poster mo. Kamukha ng mga drowing ko, sabi ni Miyo. Saan natin ito ididikit? Tiningnan ko ang pasilyo ng paaralan. Punong-puno ito ng mga poster ng Pangkat Romero at Pangkat Transfiguracion. Nakangiti ang mga hitsura nila at may ibat ibang laki pa. Idinikit namin ang mga poster ko sa tabi ng kay Jenny, na nagkalat sa mga klasrum, pasilyo, hagdan, at maging sa mga palikuran! 'Yong tipong umiihi ka tapos makikita mo ang mukha ni Jenny. Nakatatakot isipin. Hindi ako naglagay ng poster ko sa palikuran.  Sa dulo ng hagdan, may nakalagay na poster. Poster pala iyon ng initial survey pagkatapos ng room-to-room campaign. Nakalagay sa graph na mas maraming boboto kay Jenny at kaunti lang sa akin. Meron ding graph para sa ibang posisyon. Sa ibaba ng mga graph, may mga komentaryo mula sa ilang estudyante:  Uy, sikat na ang dinosaur step. Mananalo na tayo, sabi ni Miyo. Hindi, Miyo, sagot ko. Tingnan mo ang graph. Ay, oo nga. Mas mataas 'yong kay Jenny. Kaya kailangan nating mag-isip ng iba pang plano. Nag-isip si Miyo. E, kung ipagawa kaya natin ang kalsada sa tabi ng bahay namin? 'Yon ang ginawa ni Meyor nong tumakbo siya. E, kung isipin kaya natin ang gusto ng mga estudyante. Inakbayan ko si Miyo. At 'yong hindi kailangan ng maraming pera at hindi tulad ng kay Meyor. Naglabas ng listahan si Miyo. Ay, may ginoogle ako tungkol sa mga campaign strategy. Tinulungan yata ako ni Mama. Tiningnan namin ang listahan. Hurricane Victim Campaign? Tiningnan ko si Miyo. Ano 'yon? Sabi ni Mama, 'yon daw 'yong tutulungan mo 'yong  mga biktima ng hurricane. Parang magpapa-donate ka sa mga kaeskuwela. Hindi puwede 'yan. Wala namang hurricane dito sa atin at wala namang nasalanta ngayon ng bagyo, lindol, o anuman. Tree planting na lang, itinuro ni Miyo ang pangalawa sa listahan. Wala na tayong panahon. Kailangan pa nating maghanap ng mga itatanim at pagtataniman. Homework tutorial? Ang pangatlo na ang itinuturo ni Miyo. Ay, nagawa na pala natin 'yan! Hindi pa natin nagawa 'yan, sabi ko kay Miyo. Naalala mong inuwi ko ang mga homework at ginawa ko lahat? At kumain ako ng masarap na pansit nila Jenny! O siya! Ibinalik ko ang mga tingin namin sa listahan. E, ano 'tong Lend-a-Book? At napagdesisyunan naming 'yon ang gawin. Magpapahiram kami ng mga aklat, na iipunin namin sa Linggo. Siyempre, si Miyo ang bahalang ipakalat ang plano namin. Malaki ang mga ngiti namin nang ginawa ang aming secret handshake.   : nh May lumapit sa aking Grade . Nakita raw niyang tinatanggal ni Jenny ang ilang poster ko sa may hagdan. Sumugod ako sa hagdan. Sumugod ako na para bang si Andres B. na may kinakalabang Espanyol. Wala akong itak o baril pero umuusok ang ilong, mabilis ang tibok ng puso, at mainit ang mga kamao ko. Nadatnan ko si Jenny na hawak ang isang poster ko. Jenny, bakit mo tinatanggal ang poster ko. Hindi ko tinatanggal, a, mataas din ang boses niya nang sumagot. Nahulog lang at ibinabalik ko. Idinikit niya ang poster. O, anong nangyayari dito? tanong ni Titser Genevieve pagkaakyat niya sa hagdan. Wala po, sagot ni Jenny na nakangiti. Wala po, sabi ko na lang habang pinipigilan ang mainit na hiningang lumalabas sa ilong ko. Huminga ako nang malalim. Hindi ako puwedeng makipag-away. Hindi dapat ako padalos-dalos. Siguradong maibabalita sa buong paaralan kung susugurin ko si Jenny. Ay siya, tulungan na lang ninyo akong magdikit ng mga poster. Tatakbo rin po kayo? halos sabay naming tanong ni Jenny.  Hindi, tumawa si Titser Genevieve. Para sa awdisyon ng school play ang mga poster na ito. Alam naman ninyong sa susunod na buwan na ang school play. Ay, oo nga. Si Titser Genevieve nga pala ang adviser ng inaabangang school play. Iba-iba ang paksa ng school play pero laging masayang manood non. Nanonood lang ako kasi hindi ako sumasali. Hindi ako sumasali kasi ayaw kong subukang umarte. At ayaw kong umarte kasi nakakapagod. Mag-ensayo at magsaulo pa lang ng linya, pagod na ako. Baka gusto ninyong mag-awdisyon? Sige po! mabilis na sagot ni Jenny. Lagi na kasi siyang kasama sa school play. Laging siya ang bida o kaya ang kontrabida o kaya ang diwata. Basta marami siyang linya pag kasali siya. Sasali po ba si Monnie? tanong ni Jenny. Alam kong ayaw niya kay Mon Geoffrey dahil madalas na sila ang laging pinagpipilian sa mga pangunahing papel. Sana, sagot ni Titser Genevieve. Nong nakausap ko kasi siya kanina, gusto niyang may diwata sa play. E, wala namang diwata don. Sagot niya na pag-iisipan niya kung sasali siya. Tungkol saan po ba ang school play? tanong ko kahit wala akong balak mag-awdisyon.  Sa ngayon, sekreto muna. Pag gusto mong mag-awdisyon, bibigyan ka lang namin ng mga linyang isasadula mo sa susunod na Martes. Tapos, ipapaalam namin kung nakuha ka at ano ang magiging papel mo. Kahit ano pa po 'yan, tiyak pong masaya 'yang panoorin. Ako po, sasali talaga ako, sabi ni Jenny. O siya, bibigyan kita ng audition piece at form pagkatapos ninyo akong tulungang magdikit ng mga poster. Idinikit namin ang mga poster. Nagdikit ako sa palikuran dahil wala namang mukha ang poster. : nh Andro, sasali ako sa school play, hawak ni Miyo ang isang poster na idinikit namin ni Jenny kanina. Ano pa bang bago? sa isip ko. E di, mabuti. Tiyak na makukuha ka ulit na siga sa kanto. Lagi nang kasali si Miyo sa school play. Nong nakaraang taon, nakuha siyang siga sa kantong tumatambay lang sa labas ng barberyang pinagtatrabahuan ng tatay ng bida. Ay, kahit ano namang papel, tatanggapin ni Miyo dahil sobrang hilig niyang umarte. Higit sa lahat, hindi siya napapagod umarte.  Okey lang kahit anong papel, sagot niya. Magiging sikat naman ako sa buong paaralan. Para paglaki ko, magiging sikat ako. Sasali rin kaya si Kristine? Ang pangarap nga pala ni Miyo sa paglaki ay maging sikat na artista. Lagi siyang nag- aawdisyon kapag may school play o presentation. Lahat ginagawa niya mula pag-arte, pagsayaw, at pagkanta. Pangarap din niyang maging magaling na manlalaro ng futbol. Lagi nga siyang nag-eensayo kapag Sabado at laging sumasali sa mga tournament. Kabaligtaran ko talaga si Miyo. Hindi ko puwedeng gawin ang mga hilig niya dahil madali akong mapagod. Minsan, naisip kong sana ay tulad ng kay Miyo ang puso ko. Sige, papanoorin kita, sabi ko. Sumali ka rin, pagpipilit ni Miyo. Pag sumali ka, magiging sikat ka rin. Magiging artista ka. E, wala naman akong balak na mag-artista. Teka! Tama ka, Miyo!  Mag-aartista ka rin? Hindi sa pagiging artista. Magiging sikat ako kapag sumama ako sa school play. Pag nalaman ng mga kaeskuwela nating kasama ako sa school play, iboboto nila ako. Di ba, gusto nila ng mga talentadong pinuno? Tama! At tamang-tama pang isang araw bago ang botohan sasabihin kung sino ang mga nakapasok sa school play. Sige, sasama ako, malaki ang ngiti ko. Pero ibalik mo muna ang poster na kinuha mo.  SABADO nt Ay, kay pait ng aking kapalaran. Mamamatay akong Sinong mamamatay? Mabilis na nakarating si Tatay sa sala galing sa kusina. Wala pong mamamatay, tumawa ako. Nag-eensayo lang po ako para sa awdisyon sa school play. School play? Iwinasiwas ni Tatay ang hawak niyang sandok. Hindi ko natatandaang nagpaalam kang sumali sa school play. A,e...nagpapaalam na po ako sa inyo ngayon.At hindi pa po ako kasali. Sa Martes pa po ang awdisyon. At bakit mo naman naisipang sumali? Di ba, ayaw mo ng mga ganito?  Sinabi ko kay Tatay ang plano namin ni Miyokung paano magagamit sa pagtakbo ang pagiging kasama ko sa school play. Pero hindi maintindihan ni Tatay. Simple lang naman: pag nakuha ako sa school play, sisikat ako. Pag naging sikat ako, mananalo ako sa eleksiyon. Kaya pag sumali ako sa school play, mananalo ako. Hindi pa rin maintindihan ni Tatay. Ewan ko ba at minsan hindi maintindihan ng mga matanda ang mga simpleng bagay. Naalala ko tuloy nong Grade na pinagalitan ako ni Tatay nang matindi dahil kumuha ako ng gas sa bodega. Ibinabad ko sa gas ang lahat ng play money na ginagamit namin sa klase sa Math. Pag ibinilad kasi 'yon, nagiging totoong pera pagkatapos ng ilang araw. Pero hindi 'yon naintindihan ni Tatay. Simple lang namang init ng araw + ibinabad sa gas na play money = maraming totoong pera. Andro, alam kong hindi siya pumapayag sa plano ko. Idadahilan niyang madali akong mapagod. Sasabihin niyang marami namang paraan para mangampanya. Sige, pero tandaan mong huwag masyadong magpakapagod. Pag hindi mo na kayang pagsabayin ang pag-ensayo para sa awdisyon at pagtakbo... Salamat, 'Tay! Yinakap ko na agad si Tatay. May kakaibang naamoy kami ni Tatay. Ay, nasusunog na ang iniluluto ko! Pagkatapos naming kainin ang malapit nang masunog na pritong tilapya (sabi ni Tatay, pero ang totoo ay may mga nasunog na talagang parte), tinulungan niya akong mag-ensayo.  Ay, kay pait ng aking kapalaran! O, kailangang mukha kang malungkot diyan. Ilagay mo 'yong isang kamay mo sa dibdib. Mamamatay akong hindi man lang nakita ang mga kapatid... Dapat mas madamdamin pa. Isipin mo ang mga mahal mo. Inisip ko ang mga mahal ko bago umulit. May naramdaman akong pagkirot sa puso ko. Ay, kay pait ng aking kapalaran! Mamamatay akong hindi man lang nakita ang mga kapatid at si Kristine...Ay, Oriang pala! Tumawa si Tatay. Napangiti ako. Tao po! Si Miyo. Pinapasok ko siya sa bahay. O, bakit hindi ka pa nakabihis? Ngayon 'yong Botanical Garden Project nila Jenny, a. Hindi nga ako nag-futbol ngayon, e, ipinakita niya ang imbitasyon niya. Hindi ako pupunta. Kung gusto mo, ikaw na lang. Sige, tatalikod na si Miyo. May kainan pa naman pagkatapos.  Ay, teka. Naisip kong gusto kong malaman ang plano nina Jenny. At kailangang magpakita sa mga kaeskuwela para mas makilala. Tanungin ko lang si Tatay. Pagkatapos pumayag ni Tatay, nagbihis na ako. : nh Naabutan namin ni Miyo sa likod ng Mark Transfiguracion Type II Building na may dalawang umiiyak na bata. Mukhang Grade sila. Masama ang tingin nila kay Jenny at sa Pangkat Romero. May hawak namang pla si Jenny. Hawak naman ng ibang kasapi ng Pangkat Romero ang mga halaman. Pinalilibutan sila ng maraming estudyante. Anong nangyayari dito? sabi ko. Uy, Andro! Si Jenny. Wala naman. May dalawa kasing sagabal sa groundbreaking ceremony ng Botanical Garden Project namin. E, ang gusto lang namin ay gumanda ang paaralan natin. Magtatanim lang naman kami ng magagandang bulaklak. Tama! Tama! ang sigaw ng maraming estudyanteng nanonood. E, bakit umiiyak sila? tanong ko. Bumibilis ang tibok ng puso ko.   Hindi ko sila pinaiyak, 'no, tiningnan ni Jenny ang dalawang bata. Di 'yan totoo, sabi ng isang bata. Sisirain niya ang friendship plant namin. Itinanim po namin 'yon para di namin makalimutan na mag- bespren kami, sabi ng isa pa. Awwwww! Nakakaiyak naman, si Jenny. Awwwww! Ang ibang estudyante. Pero, si Jenny ulit, ano ba naman ang simpleng damo sa gagawin naming magandang Botanical Garden? Tama! sang-ayon ng halos lahat. At papalitan naman namin 'yang damo ninyo. Tama! sang-ayon ni Monnie na mukhang kadarating lang. Magbo-volunteer pa ang Pangkat Transfiguracion na kami na ang magbibigay ng ipapalit. Marami yata akong magagandang bulaklak sa hardin namin. Sumimangot si Jenny. Salamat na lang, Mon Geoffrey, este, Monnie! Pero kaya kong bumili ng pinakamahal na rosas para sa kanila.  Rosas? Si Monnie. May tinik 'yon. Di bagay para maging friendship plant. Puwede ko silang papiliin kung gumamela, tulip, bird-of-paradise... Pero ito ang friendship plant namin, sabi ng isang bata. E, 'yan nga ang friendship plant nila! sigaw ko. Hindi ko alam kung bakit ganoon ang nasabi ko. Pakiramdam ko, 'yon ang dapat kong gawin. Hindi ninyo dapat galawin 'yan. Tama! Si Miyo. Sige, nag-isip kunwari si Jenny. Pagbotohan na lang nating lahat na nandito. Tatlo ang pagpipilian: Una, sino sa inyo ang pumapayag na alisin ang damong ito at palitan ito ng Pangkat Romero ng magandang rosas? Maraming kamay ang nagtaasan. E, sino naman ang gustong alisin ang damong ito at palitan ng kung ano-anong halaman ng Pangkat Transfiguracion? Marami ring nagtaasan pero mas marami ang sa una. At sino naman ang gustong huwag galawin ang damong ito at ayaw sa magandang Botanical Garden na gagawin namin? Nagtaas si Miyo. Ako. At ang dalawang bata.  Apat. Apat lang. Ako ang panalo! Kinuha ni Jenny ang pla at itinutok sa friendship plant ng dalawang bata. Huwag! Pinigilan ko ang pla. Hindi mo ako puwedeng pigilan. Nagdesisyon na ang nakararami! May ibinigay na papel ang isang kasapi ng Pangkat Romero kay Jenny. At may permit kami galing sa prinsipal. Nagbulong-bulungan ang mga nanood. Hindi kita pipigilan, hinigpitan ko pa ang hawak sa pla. Pero huwag mo nang sirain ang friendship plant nila. Ililipat na lang namin. Hindi na nakapalag si Jenny. Tinulungan ako ni Miyo na plahin ang halaman. Dinala namin ito at ang dalawang bata palayo sa bulungan ng mga estudyante. Sinundan kami ng mga tingin nila. O siya, ituloy na natin ang groundbreaking. Si Jenny. May pagkain mamaya. Habang nagtatanim ang Pangkat Romero, itinanim namin ni Miyo at ng dalawang bata ang friendship plant nila sa isang tagong lugar sa paaralan. Tama akong Grade sila. At sila ay sina Romer at Joseph. Magbespren na raw sila noong Kinder pa. Salamat, Kuya! Yinakap ako ng dalawang bata. Nakiyakap din si Miyo.  Nong panahong iyon, bumilis ang tibok ng puso ko. Naisip kong gusto ko nang maging Supremo dahil sa mga ganito. : ng Hinahabol si Kristine ng isang malaking halimaw. Andro, tulungan mo ako. Ayaw kong makasal sa halimaw. Binugbog ko ang halimaw hanggang sa mawala. Dumilim. Nasa kaslan na ako. Si Kristine ang ikinakasal. Hindi sa akin. Sa isang lalaking may patusok-tusok na buhok at mas mataba. Nagising akong mabilis ang tibok ng puso.  LINGGO : nu Naabutan ako ni Miyo na ginagawa ang sanaysay para sa Araling Panlipunan. Di ba, dapat tapos na 'yan nong isang araw? Ibinaba niya ang dala niyang paper bag ng mga aklat. Mahaba siguro ang sagot mo, 'no? Hindi. Ngayon ko pa lang sinisimulan. Pinaulit sa akin ni Titser Sue kasi hindi ko raw sinagot ang tanong. Madali lang naman 'yan. 'Yong sagot ko, dalawa sila. Pareho namang magaling si Jose Rizal at si Andres Bonifacio. Bat pa kasi kailangang isa lang ang pambansang bayani? Ikaw, ano ang sagot mo? Wala pa nga, e. Pinag-iisipan ko pa.  Naku, kailangan mo nang tapusin 'yan. Inilabas niya ang kaniyang notebook. Kailangan mo pang magpasa ng mga sagot para sa interview sa Kalayaan. May gagawin pa tayo para sa plano natin bukas. At may awdisyon pa sa Martes. Ang dami! Kaya nga ako nandito, e. Inakbayan ako ni Miyo. Nginitian ko siya. Tinatapos ko ang sanaysay ko habang inililista ni Miyo ang mga aklat na ipahihiram namin. Inayos din niya ang mga aklat ayon sa uri. Siyempre, kailangan ko siyang pagsabihan lagi dahil binabasa niya ang ilan. Ang ganda kasi nitong kuwento ni Alexandra, katwiran ni Miyo. Sana ako na lang ang isa sa kambal niyang sidekick. Hiramin mo na lang sa akin 'yan sa susunod. Puwede rin ba 'tong aklat ng mga aswang at ni Pilandok? Hay naku! Tumayo na ako nang matapos ako sa pagsusulat. Di ba, hiniram mo na 'yan dati? E, gusto kong basahin ulit. Sige, pero pagkatapos nang ibalik sa atin.  Tinulungan ko si Miyo na ayusin ang pinagsama naming mga aklat sa isang kahon. Lampas tatlumpu ang mga aklat natin, sabi ni Miyo. Bakit lampas? Ilan ang lampas? Di kasi ako sigurado. 'Yong unang bilang ko ay tatlumput tatlo. Tapos naging tatlumput dalawa. Tapos 'yong sumunod na bilang, tatlumput isa na lang. Paano nangyaring nababawasan ang bilang mo? Inakbayan ako ni Miyo. Ganon talaga 'yon, sabi niya. Pag daw binibilang mo ang barya mo, siguradong mababawasan 'yon pag binilang mo na ulit. Ha? E, di naman barya ang mga aklat. At ang laki nila para mawala. Ako na lang ang nagbilang. Tatlumpu lahat.  : nh Mabilis na naubos ni Miyo ang sinigang. At maraming iniluto si Tatay dahil alam niyang paborito ni Miyo ang sinigang at napakalakas nitong kumain. Mag-ensayo na tayo, sabi ko kay Miyo na sinisimot pa ang plato niya. Teka! Umalis na siya sa mesa at sinundan ako sa sala. Sabihin mo kung puwede na, ha? Nagsimula akong bumigkas. Ay, kay pait ng aking kapalaran! Mamamatay akong hindi man lang nakita ang mga kapatid at si Oriang. Dapat may emosyon. 'Yong tipong mamamatay ka na talaga. Inulit ko. Dapat isipin mong mamamatay ka na. Para namang gusto mo na akong mamatay niyan, e. Hindi, a. Ganiyan kaya talaga ang umakting, at ikinuwento ni Miyo ang mga paborito niyang artista. Lumuluha raw ng baldebalde. Malalakas daw sumuntok ng kalaban. Sobrang lakas daw sumigaw pag tinamaan ng bala sa dibdib. At mukha talagang mamamatay na kapag kailangan nang mamatay.  Wala naman akong balak maging bida. Kailangan ko lang na makapasok sa play, sabi ko kay Miyo. Kahit na! Dapat magaling kahit ano ang papel sa play! sagot ni Miyo. O, ang puso mo. Inakbayan ko si Miyo. Tiyak na ikaw ang mapipiling bida. Ay, ayaw ko rin maging bida. Mas gusto kong maging supporting actor. Bakit naman? Mas mahirap kaya 'yon. Dapat magaling kang umarte at dapat matulungan mong maging magaling ang bida. At kung wala sila, hindi mabubuo ang kuwento. Napapalakpak ako. Naiisip ko sa mga ganitong pagkakataon kung bakit naging bespren ko si Miyo. Ay, kailangan ko nang umalis, tiningnan ni Miyo ang orasan namin sa dingding. Magpapagupit pa kasi ako at bibili kami ng bagong damit ni Mama. Para saan? Basta!   Inilabas niya ang sketch pad niya sa paper bag. Alin ang mas bagay sa akin? Una niyang ipinakita ang drowing niya sa sarili niya na patusok-tusok ang buhok at naka-polo. Ang pangalawa, kalbo naman siya pero naka-polo pa rin. Hmm, mas bagay sa 'yo ang tusok-tusok tulad ng sa akin. Ngumiti si Miyo. May surprise kasi ako sa Lunes. Si Miyo talaga. Mahilig sa sorpresa. Siyempre, ako ang unang nakakaalam ng sorpresa niya dahil tinatanong niya muna sa akin. Sino naman kaya ang magugulat sa sorpresa niya?  LUNES : nu Pumuwesto kami ni Miyo sa labas ng klasrum. Katabi namin ang kahon ng mga aklat na ipapahiram namin. Sa harap naman namin ang mahabang pila ng mga estudyante. Tinitingnan nila ang mga inilalatag naming mga aklat. Inililista ni Miyo ang mga aklat na hinihiram, pangalan ng humiram, baitang at pangkat, at kung kailan isasauli. Huwag kalimutan, Andro bilang Supremo ng Katipunan, ang sinasabi namin pagkatapos humiram ng bawat estudyante. Mukhang gusto nila ang mga aklat natin, sabi ni Miyo. Siyempre, magaganda ang mga aklat natin! At gusto nila ang patusok-tusok na buhok natin.  Mukhang natuwa nga ang mga kaeskuwela namin sa bagong hitsura ni Miyo. Halos magkatulad kami pero mas makapal ang gel niya at mas mataas ang mga tusok-tusok ng buhok niya. Dumating si Jenny. Wala siya sa pila. Ay, hindi pa kami gutom, sabi ko sa kaniya. Tumawa siya bago nandilat ang singkit niyang mga mata. Wala akong dalang pagkain pero may dala akong... May sinenyasan siya sa likod. Dumating ang Pangkat Romero, dala ang limang kahon ng mga aklat. O, sige, sabi niya sa mga nakapila at sa mga kaeskuwelang nakikiusyoso. Pumila kayo sa amin dahil mas marami kaming aklat at hindi panay komiks, horror books, at iba pang nakakabagot na aklat! Meron kaming bagong isyu ng Lollipop, Kpop, at iba pang magasin! Nakita ko ang dahan-dahang paghaba ng pila sa puwesto nila Jenny malapit sa amin. Miyo, sumigaw ka rin! Walang sumagot. Nakita kong pumipili siya ng mga aklat kina Jenny.  Andro, o! Bumalik na si Miyo. Humiram ako ng magasin na Estilo. Uso pala talaga ang patusok-tusok. Sa susunod, susubukan ko 'yong mohawk. Magligpit na tayo, hinila ko siya. Ha? Wala na bang pumipila? Wala na nga. Lumipat na sila kina Jenny. Okey. Humiram ka na rin kaya kina Jenny. May libre pa silang bookmark, o. sabi ni Miyo. Hindi ko siya sinagot. Hindi ko rin tiningnan ang bookmark na may mukha ni Jenny. Napatingin lang ulit ako sa pila ng Pangkat Romero dahil nandon si Kristine. : nh Maaga akong sinundo ni Tatay. Tumawag si Titser Andrea dahil nahihirapan daw akong huminga at nangingitim ang mga kuko ko. Iyak daw kasi ako nang iyak. Sinabi rin ni Titser Andrea kay Tatay na kaya ako iyak nang iyak kasi sinuntok ko si Miyo.  Hindi na bago kay Tatay na nag-away kami ni Miyo. Nong Grade nag-away kami dahil ayaw niyang ipahiram ang pencil box niyang nagiging robot. Nag-away din kami dahil sinabi niya ang sekreto naming dalawa sa iba. Madalas, nag-aaway kami dahil iniiba niya ang laro kapag natatalo na siya. At nong nakaraang buwan, nag-away kami dahil mas lagi na siyang pumupunta sa bahay ng isa naming kaklase kaysa sa amin. Pero lagi kaming nagbabati kinabukasan. Ikukuwento ko lang kay Tatay pag-uwi ko at idadasal niyang magkakabati kami ni Miyo sa susunod na araw. At bespren ko na ulit si Miyo kinabukasan. Pero sa away namin ng tanghaling 'yon, parang hindi na kami magkakaayos. Sinuntok ko kasi siya nang napakalakas sa mukha. Natanggal agad ang maluwag na ngipin niya sa harap. Umiyak siya nang umiyak. Hindi na kumain ang mga kaklase ko at lumapit kay Miyo. Mag-sorry ka, Andro! sabi ni Jenny at mga kaklase ko. Hindi ako nag-sorry. Nahirapan akong magsalita kasi mainit ang hangin sa ilong ko. Mabilis din ang tibok ng puso ko. Hindi talaga ako nag-sorry. Hindi rin ako sumama sa pagdala kay Miyo sa klinika. Basta, galit ako kay Miyo. Inagaw niya kasi si Kristine.   Nagsimula ang lahat sa recess nang nilapitan niya si Kristine sa pila. Ipinapakita niya ang bago niyang gupit. Pagkabalik niya, ibinulong niya sa akin, Alam mo ba bat ako nagpagupit? Bakit? Kay Kristine. Crush ko kasi siya. Bumilis ang tibok ng puso ko. E, Grade ko pa crush si Kristine. Alam mo 'yon, a. E, Grade pa sa akin. At sabi mong hindi mo na crush si Kristine. Wala akong sinabing ganon. Sabi ko, kailangan ko lang tutukan ang pagtakbo ko. Uminit ang pakiramdam ko. Ngayon alam ko na. Kaya mo siguro ako tinutulungan sa pagtakbo, 'no, para hindi ko na pansinin si Kristine? O siguro sinasabotahe mo ako. Sinasabi mo kay Kristine ang mga plano natin para malaman nila Jenny. Hindi ko na pinasagot si Miyo. Hindi kami nag-usap ni Miyo simula non. Nilapitan ko lang siya nong may groupwork sa Araling Panlipunan. Magkagrupo sila ni Kristine. Ipinapadrowing kami ng mga nangyari nong World War .  Umalis muna ako sa grupo ko at pumunta kina Kristine at Miyo. Ay, andaming tiyanak! sabi ko nang malakas sabay tawa. Lumapit ang iba ko pang klasmeyt. Hindi 'yan mga tiyanak, galit na sabi ni Miyo. Mga patay na sundalo 'yan. E, bat galit ka? E, mukhang tiyanak naman 'yang drowing mo, sabi ko. Tinawag ako ni Titser Sue at sinabihang bumalik sa grupo ko. Bumalik din ang iba pa naming klasmeyt. Maya-maya, narinig ko si Miyo. KRISTIIINE, isusulat ko na 'yong pangalan mo, ha. Katabi nong sa akin. Mas nagalit ako kay Miyo. Kaya kinausap ko siya nong tanghali. Sabi ko sa kaniya na tanungin na lang namin si Kristine. Alam kong ako ang pipiliin ni Kristine. Pinili niya si Miyo. Sabi niya, Kasi magaling mag-futbol si Miyo.  E, unfair 'yon, sabi ko. Hindi kasi ako puwedeng maglaro ng futbol dahil mahina ang puso ko. Kitams, sabi ni Miyo na ngumingiti. Naipon ang galit sa kamay ko. Sinuntok ko si Miyo sa mukha. Nalaglag ang ngipin niyang maluwag. Umiyak siya nang napakalakas. Dinala siya ng mga klasmeyt ko sa klinika. Hindi ako sumunod. Kinausap ako ni Titser Andrea pagkatapos. Sabi ko sa kaniya, basted ako. Basted talaga ako. E, unfair kasi si Miyo . . . Umiyak ako nang umiyak. Pinapatahan ako ni Titser Andrea. Sabi niya, magiging maayos ang lahat. Huwag daw akong umiyak dahil mahihirapan lang akong huminga. Isipin ko na lang daw ang pagtakbo ko sa Katipunan. Mas lalo akong umiyak. Paano na ako magiging Supremo kung hindi na ako huwarang estudyante? Yinakap ako ni Titser Andrea. : ng Bago ako natulog at pagkatapos ikuwento kay Tatay ang mga nangyari, tinanong ko siya, Tatay, hindi po ba puwedeng ayusin ang puso ko? Baka kasi kung ganoon, tama na ang maging crush ko.   MARTES : nu Andro, si Miyo. Hindi ko siya pinansin. Nahihiya ako sa kaniya dahil sinuntok ko siya. Lumalapit siya sa akin. Binibilisan ko ang pagtakbo ko palayo sa kaniya. Nahabol niya pa rin ako. Andro, tiningnan ako ni Miyo. Sorry. Hindi ko naman talaga crush si Kristine. Kaunti lang. Sorry din, sinubukan kong tingnan si Miyo. Mas mahalaga ka sa akin kaysa kay Kristine. Tumawa lang si Miyo. Nakita ko ang bungi niya.  Sabi rin ni Mama, tutubuan pa naman daw ako ng ngipin, sabi ni Miyo. Tinulungan niya akong iakyat ang stroller ko sa hagdan. Inakbayan niya ako nang makarating kami sa dulo ng hagdan. Bespren? tanong ni Miyo habang inuunat ang kamay sa akin. Bespren, kinamayan ko siya. Ginawa namin ang aming secret handshake. Teka, memorized mo na ba ang linya mo para sa awdisyon? tanong ni Miyo nang nakapasok na kami sa klasrum. Konti, sabi ko. Mahirap palang magsaulo ng mga linya. Kailangan may actions at feelings. Tumawa si Miyo bago niya sinabing, Sige, sampolan kita. Pagkatapos ilagay ang mga bag namin sa klasrum, lumabas muna kami at nag-ensayo. Ay kay pait ng aking kapalaran! Mamatay akong hindi man lang nakita ang mga kapatid at si Oriang. Ay kay pait pang malaman na ang papatay sa akin ay mga kapatid ko sa aking Bayan. Ay panahon na upang masilayan ang mga kapatid na lumisan, ang anak na maagang nagpaalam, at ang mga mahal kong magulang. Ay paalam, aking iniibig na Bayan. Natumba pa si Miyo nang matapos siya.  Pinalakpakan ko si Miyo. Magaling siyang umarte. Saulado rin niya ang mga linya. Magaling naman talaga siyang magsaulo ng mga bagay na gustong-gusto niya. Hay, tanungin mo siya sa lahat tungkol sa mga artista sa TV, alam niya. Pati ang mga manlalaro ng futbol, alam niya. Ewan ko lang ba at minsan madali niyang makalimutan ang mga pinag-aaralan namin sa paaralan. Tiyak na malaki ang tsansa niyang makuha sa school play. Sana maging magaling din ako sa awdisyon. nt Dinala ko si Miyo malapit sa Botanical Garden. Bakit tayo nandito? tanong ni Miyo. Di ba, sa palikuran ang hideout natin? May kailangan kasi akong ibigay sa 'yo. Inilibas ko ang isang kard. May drowing ito ng dalawang bata. Tusok-tusok ang mga buhok nila. Medyo mataba at matangkad ang isa. Sa ibaba nito, may nakasulat na: Sorry, Miyo! Sorry, Miyo, at sinimulan kong sabihin ang linyang inensayo ko. Sorry sa mataba kong kaibigan. Lagi kang maaasahan kahit  na pumapalpak minsan. Hindi mo rin ako pinabayaan, lalo na sa pag-iisip ng dinosaur step. Sorry kung sinuntok kita. Ikaw ang nag-iisa kong bespren. Inunat ko ang kamay ko para sa secret handshake namin. Ayoko nga, galit ang mukha ni Miyo. Isama mo munang nagpapasalamat ka sa magandang poster natin. Pati rin na nagso-sorry kang binungi mo ako. Sige, isama natin. Joke lang, tumawa si Miyo. Bespren? Sabay naming inunat ang aming mga kamay. At may isa pa tayong gagawin. Inilabas ko ang supot ng mga buto. Ano 'yan? Mga buto ng munggo. Magtatanim tayo ng friendship plant natin. E, bat munggo? Ito lang kasi ang meron sa bahay na puwedeng itanim. Ito lang din ang alam kong itanim.  Ay, oo nga. Naalala kong tinuruan tayo niyan nong Grade . Damihan natin para puwede nating lutuin pag tumubo! At nagtanim kami ng maraming munggo malapit sa Botanical Garden. : nh Andro, tinawag na ako para sa awdisyon. Andro, sigaw ni Miyo. Kaya mo 'yan! Nauna na siyang magawdisyon at sigurado akong magaling ang pagkakaarte niya. Nang nasa gitna na ako, naging bato ako tulad ng estatwa ni Andres B. Nakita ko ang maraming gurong nakatingin sa akin. Andro, simulan mo na, sabi ni Titser Genevieve. Kinakabahan po ako, hindi ko napigilang sabihin. Huwag kang kabahan, sabi niya. Isipin mong wala kami rito. Sinubukan kong magsalita. Ay kay pa . . . it ng kamata . . . yan.  Mali. Pinaulit ako. Huminga ako nang malalim. Inisip ko ang pagtakbo ko. Inisip ko ang pag-aaway namin ni Miyo. Inisip ko na basted ako kay Kristine. Inisip ko si Nanay at si Tatay. Ay kay pait ng aking kapalaran! Mamatay akong hindi man lang nakita ang mga kapatid at si Oriang. Ay kay pait pang malaman na ang papatay sa akin ay mga kapatid ko sa aking Bayan. Ay panahon na upang masilayan ang mga kapatid na lumisan, ang anak na maagang nagpaalam, at ang mga mahal kong magulang. Ay paalam . . . Dahan-dahan na akong natumba. : ng Nasa ospital na ako pagkagising. Nasa tabi ko si Tatay. 'Tay, sinubukan kong umupo. Huwag ka munang gumalaw. Magpahinga ka lang. Ibinalik niya ako sa pagkakahiga. Nahimatay ka sa awdisyon. Sobrang napagod ka. Pero sabi ng doktor, maayos na ang lagay mo. Kailangan lang na uminom ka ng gamot at magpahinga. Sorry po, 'Tay. Huwag mong sisihin ang sarili mo.   Yinakap ko siya nang mahigpit. Siya nga pala, sabi ni Tatay habang may kinukuha sa mesa, dumaan pala si Miyo pero umuwi na siya dahil gabi na. At ipinapasabi niya na siya na lang daw muna ang dadalo sa Pet Grooming Project nina Mon Geoffrey ba 'yon? Opo, si Mon Geoffrey po 'yon, ang anak ni Meyor. At ipinabibigay niya ito, isang pahina sa sketch pad ni Miyo. May dalawang batang mas matangkad at mas mataba ang isa. Ang maliit na bata naman ay parang naka-dinosaur step at nakasuot ng puting t-shirt. Sinasabi naman ng batang mataba na, Andro, ang aking bespren na Supremo. Napangiti ako. Kumain ka muna. Inabot ni Tatay ang plato ng kaning may nilagang manok. Nilagang manok ang paborito kong ulam. Bago ko isinubo ang isang kutsara ng mainit na sabaw, tinanong ko si Tatay, Puwede pa po ba akong maging Supremo? Andro, puwede ka pa ring maging Supremo. Kailangan mo lang uminom ng gamot at huwag masyadong magpakapagod. Alam ko kung ano ang gusto niyang sabihin. Hindi na ako sumagot pa. Hinigop ko na lang ang sabaw.  MIYERKOLES   HUWEBES : nu Nagtipon ang lahat ng mga guro at estudyante sa auditorium. Oras na para sa miting de avance, ang huling pagkakataon ng mga tatakbong linawin sa mga kaeskuwela ang mga dahilan nila sa pagtakbo at mga plano nila. Nasa harapan ang lahat ng tatakbo: ang Pangkat Romero, ang Pangkat Transfiguracion, at ako. Nagawa ko na ang talumpati ko. Tinulungan ako ni Tatay habang nasa ospital ako. Pinayagan na akong lumabas kahapon. Naunang magsalita ang Pangkat Transfiguracion. Nagpakilala ulit sila. Naka-pink silang t-shirt at may mga patpat. Magandang umaga mga kaeskuwela. Ako si Mon Geoffrey, the One and Only Monnie, Transfiguracion, ang inyong susunod   na Kalihim ng Katipunan. Kung iboboto ninyo ako at ang aking partido, gaganda ang paaralan natin. Magkakaroon ng repainting ng library at mga klasrum nang mas magagandang kulay at ibaiba. Maglalagay din kami ng mas matitibay na upuan. Papalitan din namin ang mga blackboard ng mga white board para sa mga tulad kong may allergy sa alikabok. At marami pa kaming ibang proyekto! Kaya huwag kalimutan sa darating na eleksiyon, vote straight sa Pangkat Transfiguracion! Sumunod ang Pangkat Romero. Si Jenny ang naglatag ng mga plano nila para sa paaralan. Handang-handa siya dahil halos walang kurap niyang inisa-isa ang mga balak niyang gawin sa paaralan. Kay Prinsipal Gretel, sa butihin naming mga guro, at sa mga ginagalang kong kaeskuwela, magandang umaga sa inyong lahat. Bukod sa ilang proyektong binanggit ng kabilang partido, makaaasa kayo sa Pangkat Romero ng mas magaganda pa. Magdadagdag kami, halimbawa, ng maraming-maraming aklat. Magpapapremyo rin kami sa malilinis ang klasrum. Magkakaroon din tayo ng concert for a cause, fashion show for a cause, beauty pageant for a cause, at iba pang gawaing for a cause. At binabalak pa naming makipagugnayan sa mga pribadong kompanya para sa mga bagong pasilidad sa paaralan. Kaya kung gusto ninyong maging masaya at world-class ang paaralan, iboto ang Pangkat Romero! Sumunod akong lumapit sa mikropono sa gitna ng entablado. Nanginginig ang mga binti at kamay ko. Pakiramdam ko ay magiging estatwa ako.  Go, Andro! Si Miyo, may hawak siyang sketch pad. Kahit hindi ko makita ang kaniyang drowing, alam kong ako 'yon. Napangiti ako. Magandang araw, mga guro at kapuwa ko estudyante. Ako si Andro, tumatakbo bilang Supremo ng Katipunan. Pangarap ko po talagang maging Supremo tulad ni Andres B. dahil isa siya sa mga idolo kong bayani. Sa simula, inisip ko lang na gawin kung ano ang gusto ko. Pero sa pagtakbo ko, naunawaan kong mahalagang isipin ang nakabubuti sa marami. Kaya ilan sa mga plano ko ang paglalagay ng mga suggestion box. Gagawa rin po ako ng paraan para mapaayos ang mga gamit sa paaralan tulad ng mga sirang upuan, pisara, at iba pa para maging maayos po ang pag-aaral natin. Magbibigay rin po kami ng mga tutorial para sa mga nahihirapan sa klase. Mag-iimbita po kami ng mga speaker tungkol sa ibat ibang paksa. At marami pa pong iba para sa ikabubuti ng paaralan. Para po kasi sa akin, ang tunay na Supremo ay ang pinagsisilbihan kayo at ginagawa ang mabuti para sa paaralan. Muli, ako po si Andro, tumatakbo bilang inyong Supremo.  Nagpalakpakan ang mga guro at estudyante. Sumigaw si Miyo ng Go, Andro! Go, Supremo Andro! Mabilis ang tibok ng puso ko pagkatapos ng miting de avance. May tumapik sa likod ko. Si Jenny. Good luck bukas, Andro! sabi niya. Maganda ang speech mo. Salamat, Jenny. Sa iyo rin, maganda. Talagang maganda. Pinaghandaan ko na 'yun last month pa. Agad na tumalikod palayo si Jenny dala ang kaniyang singkit na mga mata. May umakbay naman sa mga balikat ko. Si Miyo. Ang galing mong umarte, Andro! sabi ni Miyo. Parang totoong seryoso ka. Para ka talagang Supremo. Tumawa lang ako. Excited na akong bumoto bukas. Excited na akong iboto ka. Salamat, Miyo! Inunat ko ang kamay ko para senyasan si Miyo sa secret handshake namin. Excited na rin ako. Sa totoo, hindi lang ako excited, kinakabahan din. Hindi ko alam kung iboboto ako ng mga kaeskuwela ko.  Iboboto kita. Nahinto kaming dalawa ni Miyo sa paglalakad pabalik ng klasrum. Nasa harap namin si Kristine. Mas bumilis ang tibok ng puso ko. Hi, Kristine! sabi ni Miyo na may malaking ngiti. Bespren na kami ulit ni Andro, o. Mabuti naman, sagot ni Kristine. Ang totoo niyan, sorry sa inyong dalawa. Wala naman talaga akong crush sa inyo. Wa...lang kaso, pinilit kong isagot kay Kristine. Okey lang 'yon, masiglang sagot ni Miyo. Baka next year maging crush mo na kami. Bat kasi hindi puwedeng dalawa na lang ang crush mo? Tumawa lang si Kristine. Tumawa rin kami ni Miyo. Tumatawa kaming bumalik sa klasrum. Ibinalita ni Titser Andrea na hindi pa iaanunsiyo ang resulta ng school play. Hindi pa raw natapos mag-usap silang mga gurong naka-assign sa awdisyon. Baka sa Lunes pa ng hapon. E, bukas na ang botohan at sa Lunes ng umaga na sasabihin ang mga nanalo. Sayang, sabi ni Miyo habang kinakain ang kaniyang tanghaliang letson kawali. Excited pa naman ako kung nakuha ako sa school play. Sigurado, makukuha ka bilang siga sa kanto.  Tumawa si Miyo at naging seryoso. Pero, ibig sabihin non, hindi ka pa magiging sikat para sa botohan bukas. Ha? Kasi di ba, kaya ka sumali sa school play kasi kung makukuha ka ay magiging sikat ka. Ngumiti ako. Okey lang 'yon. Sigurado naman akong iboboto mo ako. Kalahating okey at kalahating hindi talaga okey ang tinibok ng puso ko. Mas magandang maging Supremo ako dahil mas madali kong pagsisilbihan ang paaralan. Pero naintindihan ko na ring manalo man o matalo, ang mahalaga ay gawin ang mabuti para sa paaralan.  BIYERNES : nu Araw ng botohan. Pinilit ko si Tatay na maaga akong pumasok. Kakaunti pa lang ang mga estudyante, kaya dinig na dinig ko ang paggulong ng stroller ko lalo na paakyat sa hagdan. Lumakas naman ang tibok ng puso ko nang makarating sa dulo ng hagdan. Don makikita sa Lunes ang poster ng mukha ng bagong Supremo ng Katipunan. Andro! Andro! Si Miyo. Nagising ako. Pasok na tayo. Oras na para iboto kita.  Dahan-dahan kong hinila ang stroller ko papasok ng klasrum. Dahan-dahan ding nagsidatingan ang mga kandidato at mga botante.  LUNES : nu Nagtipon ang lahat ng estudyante. Pinilit pa ako ni Tatay na pumasok dahil may bahagi sa puso kong ayaw malaman kung nanalo ako sa eleksiyon. Manalo man o matalo, ikaw pa rin ang Supremo ng buhay ko, Yinakap ako ni Tatay bago ako pumasok sa gate ng paaralan. Alam ko ang ibig niyang sabihin. Andro, masigla akong nilapitan ni Miyo. Excited ka na bang malaman kung panalo ka? Excited na kasi ako. Excited na ako, Supremo Andro. Sumaludo siya at humarap sa akin. Kinakabahan ako, sabi ko kay Miyo. Matalo ka man, ikaw pa rin si Supremo Andro para sa akin, agad na sagot ni Miyo na parang sinaniban ni Tatay.  Pagkatapos ng flag ceremony, umakyat na sa entablado si Prinsipal Gretel para ianunsiyo ang mga nanalo sa botohan. Unang binanggit ang mga Kasangguni ng bawat baitang at siyempre panalo ang lahat sa Pangkat Romero maliban sa Grade , na si Michael Brian Transfiguracion ang nanalo. Isa-isa silang umakyat sa entablado at nagpapasalamat sa lahat ng bumoto sa kanila. Nanalo naman bilang Kalihim si Mon Geoffrey at Katuwang na Supremo si Patricia Santos ng Pangkat Romero. Nagpasalamat din sila sa mga bumoto at nangakong gagawin ang kanilang mga ipinangako. At ang nanalo sa pagiging Supremo ng Katipunan sa susunod na taon... sabi ni Prinsipal Gretel na katabi na si Ate Sab. Tiningnan ko si Jenny. Nakapusod ang buhok niya kaya lalong sumingkit ang kaniyang mga mata. May pulang pulbo 'ata sa kaniyang mukha kaya mapula siya nang kaunti. Nakapikit siyang nakayuko at parang nananalangin. Ang bago nating Supremo ng Katipunan ay si...Jenny Romero. Mabilis na tumayo si Jenny na tuwang-tuwa. Malaki ang kaniyang ngiti. Mabilis namang tumulo ang mga luha sa aking mata. Pinilit kong pigilan pero ayaw tumigil. Nakisabay akong pumapalakpak sa iba pang estudyante.  Maraming salamat sa inyong mga boto! sabi ni Jenny Romero, ang bagong Supremo ng Katipunan. Maraming salamat din kay Andro. Pinakaba niya akong hindi mananalo. Pinunasan ko ang luha ko at pumalakpak pa. Nilapitan ako ni Kristine at ni Miyo pagkatapos ng anunsiyo. Binoto kita, sabi ni Kristine. Wala namang magbabago kahit hindi ka Supremo, di ba? Walang magbabago, ang sagot ko sabay pilit na ngumiti. Magkaibigan pa rin tayo. Gusto mo, ipatsek kung tama ang bilang? sabi ni Miyo. Ganon ang laging ginagawa ng mga natatalong kandidato, e. Huwag na, sagot ko. Napangiti ako. Okey lang ako. Inunat ni Miyo ang kaniyang kamay para sa aming secret handshake.  : nh Kinausap ako ni Titser Andrea pagkatapos kong kainin ang tanghalian kong ginisang ampalaya. Okey lang po ako. Alam kong hindi ka okey, sabi ni Titser Andrea. Masakit talaga ang matalo pero bahagi 'yon ng pagtakbo. Wala namang masama kung matalo, e. Di ba, may magagawa ka pa rin naman para maging Supremo sa mga sarili mong paraan. Sumang-ayon ako kay Titser Andrea. Kung gusto ko naman talagang tulungan ang mga kaeskuwela ko, puwede ko pa rin namang gawin 'yon kahit hindi ako ang Supremo ng Katipunan. Mas naintindihan ko na 'yon, pero hindi ko alam bakit masakit pa rin ang pagkatalo ko. Minsan, hindi posisyon ang paraan para maging Supremo, ang huling sinabi ni Titser Andrea. Nabawasan ang sakit ng puso ko. Alam ko na ang gagawin ko.  : nh Medyo tanggap ko na ang pagkatalo ko nang pabab na ako ng hagdan. Kasama ko si Miyo na hinihila ang stroller ko. Sinabi ko sa kaniyang itutuloy pa rin namin ang mga proyektong makabubuti sa mga kaeskuwela namin kahit hindi ako nanalo. Andro. Miyo. Si Titser Genevieve. Puwede ba ninyo akong tulungang magdikit nito? Tumalikod kami at nakita naming may hawak siyang poster. Para saan po 'yan? tanong ko. Tapos na po ang eleksiyon, a. May round two po ba ang eleksiyon? tanong ni Miyo. Ngumiti si Titser Genevieve. Hindi ito para sa eleksiyon. Heto, tingnan ninyo bago idikit. Kinuha ko ang poster. Nandoon ang mukha ni Andres B. YES! halos sabay naming sigaw ni Miyo.  Mga Tauhan at Magsisiganap Andres Bonifacio, ang Supremo ng Katipunan Emilio Jacinto, tagapayo ng Supremo Emilio Aguinaldo, pangulo Ciriaco Bonifacio, kapatid ni Andres Bonifacio Procopio Bonifacio, kapatid ni Andres Bonifacio Troadio Bonifacio, kapatid ni Andres Bonifacio Espiridiona Bonifacio, kapatid ni Andres Bonifacio Maxima Bonifacio, kapatid ni Andres Bonifacio Monica, unang asawa ni Andres Bonifacio Gregoria de Jesus, huling asawa ni Andres Bonifacio Leandro Aponesto Eufemio Jade Apilar Aaron de los Santos Mark Andres Timoteo Riva Alexander Luciano Therese Lorilla Rojelee Agaton Kristine Osorio Jenny Romero
Terengati.fil,3,﻿"Si Terengati ay nakapag-asawa ng diwata? Isang mahirap na tagabundok lamang ay pinakasalan ng magandang tagalangit? Tinutugtog noon ni Terengati ang pulendag, ginagaya ang huni ng mailap na labuyo, para lumapit sa kanyang bitag ang mga labuyo. Iyon ang kanyang trabaho gabi-gabi at ipinagbibili sa umaga ang labuyong mahuli. Ngunit bigla siyang nakarinig ng mahinhing ingay, ingay ng papalapit na mga bagwis, at napadapa siya sa gitna ng matataas na damo. Mga puting ibon? Pitong puting ibon? Sa liwanag ng buwan, ang nakita niya ay pitong magagandang diwatang tagalangit at nakasuot ng puting-puting damit na may bagwis. Dumapo ang mga ito sa malinaw na batis malapit kay Terengati, at naghubad para maligo. Mabilis nag-isip ang nag-aantok sanang tagabundok. Kinuha ang isang damit at isinilid sa pulendag. Kaya nangyari ang isang di-inaasahan. Pag-ahon ng pitong diwata para magbihis, isa ang hindi makakita ng damit ngunit hindi nila makita hanggang mag-umaga. Sisikat na ang araw at dapat silang umuwi kaya’t naiwan ang diwatang nawalan ng damit. Noon lumitaw sa pagtatago si Terengati at niyaya sa kanyang kubo ang kawawang diwata. “Ano ang gaagwin mo sa akin?” iyak ng diwata. “Gagawin mo ba akong isang alipin?” “Hindi,” sabi ni Terengati hawak ang pulendag, “Iuuwi kita para maging asawa.” Sa bahay, binigyan niya ng damit ang diwata at isinuksok sa bubong ang pulendag. Ulila at walang kapatid si Terengati kaya’t napakagandang kapalaran ang lahat. Nagkaasawa siya ng isang magandang diwata! Gumawa siya ng ibang pulendag at ipinagpatuloy ang pambibitag ng labuyo. Naging masipag at mabait na asawa ang diwata. Isa siyang mapagtiis na diwata. Nag-aral siyang magluto, maglinis ng bahay, at manulsi. Kumapal ang palad ng diwata sa mga gawain. Madalas pang maduro ng karayom ang kanyang daliri dahil hindi siya maingat sa pagsusulsi. Ngunit hindi dumaing kay Terengati ang tagalangit. At nagdaan ang panahong tahimik at lumigaya nang magkaanak sila ng lalaki. Pinagbuti ni Terengati ang hanapbuhay. Bukod sa labuyo, nanghuli siya ng baboy-damo para mas maraming mapagbilhan. Naaliw naman ang diwata sa bahay dahil sa pag-aalaga sa anak na lalaki. Ngunit may araw na nawala si Terengati at hindi nagpaalam sa asawa kung saan pupunta. Maghapong nag-alala ang diwata sa bahay. Ilang beses siyang naduro ng karayom habang nagsusulsi at ibig niyang mabuwisit. Saka biglang nag-iiyak ang anak; iyak nang iyak at ayaw tumahan. May itinuturo sa bubong ng bahay. At noon napansin ng diwata ang pulendag. Bakit ng ba nakasuksok doon ang pulendag? Inakyat ng diwata ang bubong para ibigay sa anak ang iniiyakang pulendag. Pagbaba, nalaglag mula sa loob ng pulendag ang kanyang nawawalang damit na may bagwis. Itinago lang pala ni Terengati ang damit? Nilinlang pala siya ni Terengati? Para gawin siyang alipin at bantay ng bahay? Takipsilim nang umuwi si Terengati as lasing. Napainom pala siya kasama ang mga kaibigan. Tinawag niya ang asawa at walang sumagot. “Siguro nakatulog,” bulong ni Terengati at napangiti dahil sa naalalang kabaitan ng asawa. Pagapasok niya ng bahay, nakita niya ang anak at masayang naglalaro ng pulendag. Ang pulendag? Sinilip niya at walang laman. Nakuha ng diwata ang damit! Iniwan na siya ng asawang tagalangit! Hahanapin natin ang iyong ina,” sumpa ni Terengati sa anak habang naghahanda. Nagbalot siya ng pagkain at ilang gamit at sinimulan ang mahabang paglalakbay. Ngunit saan naroon ang kaharian ng tagalangit? Nagpalaboy-laboy sila kung saan-saan; patanong-tanong sa sinumang makita sa daan. Natutulog lamang sila kung saan abutin ng pagod, kumakain kung saan sumpungin ng gutom, “Hindi tayo hihinto,” sabi ni Terengati sa anak, “hanggang hindi natin nakikita ang iyong ina.” Hanggang mapagtanungan nila ang alitaptap. Naawa ang alitaptap sa mag-amang palaboy at ang sabi, “Puntahan mo ang pugad ng lawin.” Naawa rin ang lawin at ang sabi, “Umakyat ka sa tuktok ng pitong bundok. Naron ang Apo Sawa. Pag nakumbinsi mo siya, dadalhin ka ng Apo Sawa sa kaharian ng tagalangit.” Nilakbay nina Terengati ang pitong bundok. Sa tuktok ng ikapitong bundok, nakita nila ang isang malaki’t napakataas na punungkahoy at nakapulupot sa puno ang napakalaking Apo Sawa. “Hinahanap ko po ang ina ng aking anak,” pakiusap ni Terengati. “Inyo na ang aking buhay ngunit dalhin lamang ninyo sa langit ang aking anak.” Humanga ang Apo Sawa sa tapang ni Terengati. “Aanhin ko ang buhay mo?” sabi ni Apo Sawa, “Ang gusto ko’y itlog ng lawin. Ikuha mo ako ng dalawampung itlog ng lawin at dadalhin ko kayong mag-ama sa itaas ng ulap.” Dali-daling nagbalik si Terengati sa lawin at muling nakiusap. Naawa naman ang lawin at binigyan siya ng dalawampung itlog. Sa gayon, si Terengati at ang anak ay isinakay sa ulo ng Apo Sawa paakyat sa ulap. Napakahangin sa itaas at nanghihina ang Apo Sawa. Bawat akyat, sinusubuan ni Terengati ng itlog ang Apo Sawa upang magkaroon ng lakas. Naubos ang dalawampung itlog bago nila narating ang ulap ng tagalangit. Humarap si Terengati sa Hari na tagalangit. “Paano ako maniniwala na asawa ka ng anak ko?” asik ng Hari na tagalangit kay Terengati. “Totoo, nawala ang isa sa kanila ngunit pagbalik ay walang sinabing asawa.” “Kasalanan ko po,” pagmamakaawa ni Terengati. “Hindi ko po kasi siya inalagaang mabuti. Ngunit alang-alang sa aking anak, bayaan po ninyong makita ko siyang muli.” Naawa ang Hari sa nakaluhod na si Terengati. “Pagbibigyan kita,” sabi ng Hari, “Ngunit bahala ka kung makikilala mo siya.” At ipinatawag ng Hari ang pitong magkakapatid. Lumitaw ang pito na pare-pareho ng damit kaya’t magkakamukhang lahat ang mga diwata. Saglit napatanga si Terengati. Sino sa pito ang kanyang asawang diwata?Ngunit biglang tumakbo ang kanyang anak at yumakap sa isa sa pitong nakahilerang diwata. “Siya po, siya ang aking asawa,” sigaw ni Terengati at itinuro ang niyakap ng anak. “Hindi ako naniniwala,” sagot ng Hari, “Nanghuhula ka lang tulad ng iyong anak.” Mabilis nag-isip si Terengati. Hiniling niyang tingnan ang mga palad ng diwata. At hindi siya nagkamali. Nakilala niya ang asawa nang makita ang palad nitong makapal at may sugat ng karayom. Alam na ninyo ang nangyari. Humingi ng tawad si Terengati sa asawa, pumayag ang Hari na muli silang makasal, at bumalik sa lupa si Terengati kasama ang anak at asawang diwatang tagalangit."
The Grand Parade,3,﻿"Tuyong-tuyo na ang kalsada sa init ng araw. Ni ihip ng hangin ay walang naliligaw. Kung kailan araw ng pista, saka yata nilagnat ang Santa Rita. Ngunit ang bayan ay nanatiling masigla. Nagpadayo kasi si Meyor ng pambihirang parada: may dalawang majorette at bandang musiko, kakaibang mga hayop, at dalawang dosena’t dalawang sirkero! Mula kay Bunsong Nes hanggang kay Lola Pepang, abalang-abala sa paghahanda ang bayan. Masasarap na pagkain ang iniluto ng mga babae. Dambuhalang mga arko naman ang ginawa ng mga lalaki. Habang ang lahat ay natataranta sa paggawa tahimik na tumakas ang limang bata. Sa kamalig ni Meyor nagtago at lumilim sina Jun-Jun, Bitoy, Enteng, Clara, at Tin-Tin. Sa bunton-buntong sako humiga ang lima at halos maidlip nang biglang mabulahaw ng galit na tinig: “Susmaryosep!” ang sigaw ng nag-aalalang Meyor “Wala nang parada? Bakit hindi matutuloy?” “S-Susmaryosep!” ang sigaw ng alalay na nerbiyoso “N-Nahimatay ho sa init ang banda at mga sirkero!” Sumimangot ang Meyor at bumuntonghininga. “Ito na sana ang pinakamasayang pista.” Nang marinig ito ng lima, agad silang tumayo, kumaripas ng takbo, at biglang naglaho! Sa kusina, ang mga kawali, sandok, at kaldero ay biglang nawala nang kumurap ang kusinero. Klang-klang klalalang-klang-klang! Isang makinang na kumpol ng tenedor at kutsara ang himalang naglaho at walang natira! Ting-ting tiriring-ting-ting! Sa mga sulok ng kusina, mga garapon at lata... Tak-takataktak tak-tak-takatak! Martilyo at kawayan, at kung ano-ano pa... Tok-trororok tok-tok-tok! Ang masiglang pagkalembang ng mga kampana ang hudyat ng simula ng pambihirang pista! Bong-a-bong-a-bong! Simula na rin sana ng pambihirang parada, ngunit paano ngayong walang mga sirkero at banda? Umakyat si Meyor sa entablado, dala ang masamang balita. Malungkot niyang tinitigan ang bayang nakatunganga. Ngunit bago pa niya mabuksan ang bibig, dumating ang isang kakaibang himig. Klang-klang klalalang-klang-klang! Ting-ting tiriring-ting-ting! Tak-takataktak tak-tak-takatak! Tok-trororok tok-tok-tok! Mula sa simbahan, narinig ang mga palakpak at lumitaw ang paradang tiyak na walang katulad. Pambungad ang maliliit na bata, sa pangunguna ni Tin-Tin, punong-puno ang mga kamay nilang katiting. Nagsaboy sila paitaas ng makukulay na papel, nagmistulang ulan sa tuwa ng init na init na mga mamamayan. Naghalakhakan ang mga tao sa kasunod na nagpakita: Isang pusa ba iyong may suot na sombrero? Kambing na may kapa! Sa paggabay sa mga hayop, natawa na rin si Clarang mahiyain. Pagkatapos, isang pangitaing kamangha-mangha: apat ang kamay at dalawang ulo ng mga halimaw na mahiwaga! Ang grupo pala ng malaking si Enteng, akay ang mga balyan at sa saliw ng musika ay sumasayaw-sayaw. Abot-abot ang ligaya ng mga tao sa kakaibang parada. Pumalakpak si Bunsong Nes, bumungisngis, tumawa. At si Lola Pepang, halos matanggal ang pustiso sa pagsigaw: “Hep, hep! Hooray! Hep, hep! Hooray!” At huling tampok ang bandang talagang kakatwa. Sa kompás ni Jun-Jun, sumunod ang mga bata. Nanguna si Bitoy sa pagtugtog ng kawali at kaldero. Ang iba nama’y kutsara, tenedor, kawayan, at kahit mga plato. “Mabuhay!” sigaw ni Meyor. “Grande talaga!” At tumakbo siya papunta sa harap at nakimartsa. “Pambihirang parada itong totoo at tunay! Hep, hep! Hooray! Hep, hep! Hooray!”"
The Love of Lam-ang,3,﻿"Hindi naliligo kailanman ang dakilang si Lam-ang. Ngunit isang araw, tinipon niya ang mga kaibigang dalaga sa bayan ng Nalbuan at sinabi sa kanila, “Ibig kong maligo.” Nagtaka sa simula ang mga dalaga at saka nagselos nang ipaliwanag ng kanilang bayani, “Ibig kong ligawan si Ines Kannoyan.” Ay, si Ines ang pinakamagandang binibini sa Kalanutian kaya’t batid ng mga kaibigan ni Lam-ang na kailangang paliguan at hiluran siyang mabuti sa malaking Ilog Amburayan. Nang lumusong sa tubig ang dakilang si Lam-ang, nag-unahang umahon sa pampang ang mga ulang at alimango. Nang hugasan ng mga dalaga ang napakahaba’t napakaitim na buhok ni Lam-ang, nalason at lumutang na patay ang mga isda ng Amburayan. Tila lasing na suminghap ang mga igat at hipon. Ay, dahil ang dakilang si Lam-ang ng Nalbuan ay hindi naliligo kailanman! Pagkatapos, sumisid si Lam-ang sa pusod ng Amburayan at hinanap ang pinakamalaking buwaya. Nakipagbuno siya sa hari ng mga kaiman at pinatay ito sa pamamagitan ng paglaslas sa lalamunan. Walang-walang laban ang napakalaking kaiman sa napakalakas at napakamakapangyarihang si Lam-ang. Binunot niya ang lahat ng napakatalim at napakaputing ngipin ng kaiman at iniregalong isa-isa sa mga kaibigan. “Ingatan ninyo iyan,” bilin niya sa mga dalaga. “Agimat iyan laban sa mababangis na hayop.” Sinuot niya ang pinakamagandang damit na inabel ng kaniyang ina, tinawag ang alagang aso at malaking katyaw na may dilaw na paa, at umalis patungong Kalanutian. Habang nasa daan, nasalubong niya ang dambuhalang si Sumarang na may mga matang sinlaki ng pinakamalaking pinggan. Ibig ding manligaw ni Sumarang kay Ines Kannoyan at hinamon niya si Lam-ang ng labanan hanggang kamatayan. Isang taksil na halimaw si Sumarang. Walang babalang sinibat niya ang dakilang bayani ng Nalbuan. Ngunit hindi dumapa ni tumakas si Lam-ang. Ikiniling lamang niya ang ulo upang maiwasan ang napakabilis na dating ng mahabang sibat at saka pinigil sa pagitan ng hinliliit at palasingsingan. “Ngayon, Sumarang,” sigaw ni Lam-ang. “Maaari ko bang isauli ang iyong sibat?” At sumipol siya upang tawagin ang napakalakas na hangin kasabay ng paghahagis pabalik ng sibat. Ay, tumama nang napakalakas ang sibat kay Sumarang kaya umilandang ang halimaw sa ikasiyam na bundok. Nagpatuloy si Lam-ang sa paglalakbay. Napadaan siya sa bahay ni Saridandan, ang marilag na mangkukulam na umiibig kay Lam-ang. Ginamit niya ang lahat ng pambighani upang pigilin si Lam-ang ngunit hindi tinablan ang bayani ng anumang kulam at lambing. “Si Ines Kannoyan lamang ang mamahalin ko,” wika niya at iniwan na bigo at biyak ang pusong si Saridandan. Pagdating ni Lam-ang sa Kalanutian, libo-libo ang kawan ng manliligaw sa harap ng napakalaking bahay-na-bato ni Ines Kannoyan. May mga banyaga mula sa napakalayong mga lupain. May mga lalaking makisig, mga lalaking mayaman at matipuno. May mga prinsipe at maharlikang taglay ang mamahaling handog. Ni hindi makasingit ang dakilang si Lam-ang upang masilayan ang napakaganda at ninanasang si Ines Kannoyan. Sa isang hudyat, ang malaking katyaw ni Lam-ang na may dilaw na paa ay tumilaok nang napakalakas. Namangha ang naroong madla nang bumagsak ang bahay na katabi ng tahanan ni Ines Kannoyan. Saka tumahol naman ang alagang aso ni Lam-ang at sa malaking gulat ng lahat, tumayong muli ang bahay! Tahimik na nagsialis ang mga manliligaw. Alam nilang wala silang maitatapat na kapangyarihan sa taglay ng bagong-dating at makisig na si Lam-ang. Pinapasok si Lam-ang sa tahanan ni Ines Kannoyan at walang-atubiling hiningi niya ang kamay ng nilalangit. “Kaya mo bang tumbasan ang aming ginto?” tanong ng ama at ipinakita kay Lam-ang ang bakurang hitik sa ginto. Ngunit buong galang lamang sumagot si Lam-ang, “Dodoblehin ko ang inyong ginto sa aking dote kung magiging akin ang inyong napakagandang Ines Kannoyan.” Sa araw ding iyon, umuwi si Lam-ang sa Nalbuan. Kinumbida niya ang lahat ng kababayan sa kaniyang kasal. Pagkatapos, tinipon niya ang ari nilang ginto at kayamanan at isinakay sa mga barko. Ay, dalawang napakalaking barko ang umaapaw sa ginto nang bumalik si Lam-ang sa Kalanutian. Anupa’t ikinasal sina Lam-ang at Ines Kannoyan. Natatandaan pa ng matatanda na iyon ang pinakamalaking kasalan sa kasaysayan ng Ilocos. Kumbidado ang lahat ng tao, mayaman man o mahirap. Kumain sila, uminom, at sumayaw nang walang-humpay sa loob ng maraming araw at maraming gabi. At sa wakas ng pagdiriwang, naglayag si Lam-ang patungong Nalbuan kasama si Ines Kannoyan. Sinasabi ng lahat, tanging ang bayaning si Lam-ang ang may karapatan sa puso ng napakagandang binibini ng Kalanutian."
Tight Times,3,﻿"Sabi ni Mamang, ito’y panahon ng taggipit kaya’t kailangan nating maging matatag. Walang silbi ang pagdaing, mainam ang magpasalamat sa anumang maaari pa nating matanggap. Sabi ni Mamang, ito’y panahon ng taggipit kaya’t kailangan nating maging matatag. Walang silbi ang pagdaing, mainam ang magpasalamat sa anumang maaari pa nating matanggap. Dalawang itlog dati ang kinakain ko sa almusal. Ngayon, isa na lang, at hindi pa iyon araw-araw. Pero masaya ako’t may itlog pa akong nakakain. Ang timpla ko dati sa inumin kong tsokolate ay talagang matsokolate, may tatlong nag-uumapaw na kutsara ng pulbos na tsokolate. Ngayon, isang kutsara lang ang maaari kada timpla ng inumin. At hindi rin iyon araw-araw. Pero masaya ako’t mayroon pa akong tsokolateng naiinom. Kinakain ko ang mga itlog ngayon nang dahan-dahan, at iniinom ang tsokolate nang mas mabagal. Nakapagtataka kung paanong ang mga itlog at tsokolate ay mas malinamnam nitong nakalipas na mga araw! Kinakain ko ang mga itlog ngayon nang dahan-dahan, at iniinom ang tsokolate nang mas mabagal. Nakapagtataka kung paanong ang mga itlog at tsokolate ay mas malinamnam nitong nakalipas na mga araw! Sabi ni Papang, ito’y panahon ng taggipit. Kaya’t kailangan nating gamitin ang ulo. Ang ginto ay hindi basta napupulot sa kalye; kailangan natin itong hanapin. Natanggal sa trabaho si Papang. Kaya’t nagtatrabaho na lamang siya sa loob ng bahay— nagkokompone ng mga kagamitan, naglilinis ng mga kasangkapan, at tumutulong din sa aming mga kapitbahay na magkompone ng kanilang kagamitan. Natanggal sa trabaho si Papang. Kaya’t nagtatrabaho na lamang siya sa loob ng bahay— nagkokompone ng mga kagamitan, naglilinis ng mga kasangkapan, at tumutulong din sa aming mga kapitbahay na magkompone ng kanilang kagamitan. Pag-uwi ni Mamang galing sa trabaho, ang mga paa niya ay itinataas ni Papang sa sopa. Habang minamasahe ni Papang ang mga paa ni Mamang, dinadalhan namin si Mamang ng tubig na nagyeyelo sa lamig. at kaunting puto para kainin. Namamasyal kami noon sa mall tuwing Sabado o Linggo. Ngayon, nasa bahay na lang kami at nagdodrowing, o tumutugtog ng gitara, o nakikipagsayaw kay Mamang, o naghahalaman kasama ni Papang. Namamasyal kami noon sa mall tuwing Sabado o Linggo. Ngayon, nasa bahay na lang kami at nagdodrowing, o tumutugtog ng gitara, o nakikipagsayaw kay Mamang, o naghahalaman kasama ni Papang. Bertdey ni Mamang ngayon. Dahil hindi kami makabili ng mga regalo para sa kaniya, iginawa na lang namin siya ng mga regalo. Iginuhit ko siya suot ang isang mahaba, ginintuang dilaw na damit, na may koronang gawa sa sampagita, at malaki at pulang puso sa paligid. Tumugtog ng gitara si Manong at kinantahan si Mamang habang nakikipagsayaw si Papang sa kaniya. Pinaikot-ikot niya si Mamang, saka hinapit palapit, at hinawakan nang marahan, habang tangan ni Mamang ang bungkos ng sampagita na ibinigay ni Papang mula sa maliit niyang taniman. Tumugtog ng gitara si Manong at kinantahan si Mamang habang nakikipagsayaw si Papang sa kaniya. Pinaikot-ikot niya si Mamang, saka hinapit palapit, at hinawakan nang marahan, habang tangan ni Mamang ang bungkos ng sampagita na ibinigay ni Papang mula sa maliit niyang taniman. Kumatok si Tiyay Gracia, ang aming kapitbahay, para pasalamatan si Papang sa pagkokompone ng mga kandado niya sa tindahan. Mayroon din siyang mga bitbit para sa amin— isang bertdey keyk para kay Mamang, isang malaking pakete ng inuming tsokolate, at, maniniwala ka ba, dalawang dosenang itlog?! Kumatok si Tiyay Gracia, ang aming kapitbahay, para pasalamatan si Papang sa pagkokompone ng mga kandado niya sa tindahan. Mayroon din siyang mga bitbit para sa amin— isang bertdey keyk para kay Mamang, isang malaking pakete ng inuming tsokolate, at, maniniwala ka ba, dalawang dosenang itlog?! Araw-araw, ganoon ang nangyayari– mga kapitbahay na humihingi ng tulong sa pagkokompone ng kanilang mga gamit at mga kapitbahay na bumabalik, nagbibigay ng mga bagay na kulang kami. Araw-araw, ganoon ang nangyayari sa amin— natutuklasan ang kabutihan sa mga bagay na mayroon kami, nagpapasalamat sa aming mga biyaya, at nagbabahagi ng kabutihan sa kapuwa. Di nagtagal, lumipas ang panahong taggipit. Nakakita si Papang ng trabahong mas maayos ang kita. Ngayon, nagkokompone na siya ng mga gamit ng ibang tao sa sarili naming talyer!"
Uuwi na ang Nanay Kong si Darna!.fil,3,﻿"Tuwang-tuwa si Tatay sa balita niya sa akin. “Uuwi na ang Nanay mo!” sabi niya habang nasisislip ko na halos ang ngala-ngala niya sa kaniyang pagtawa. Hindi ko alam kung matutuwa rin ako. Kasi, hindi ko pa namn talga nakikita nang totohonan si Nanay. Alam ko lang ang itsura niya dahil sa mga picture. Lagi siyang may karga-kargang bata. Nung nakaraang Pasko, nagpadala siya ng picture na kasama nila si Santa. Isang beses ko pa lang siyang nakausap sa telepono. Itinanong ko kung anong hinihiling kay Santa nung batang buhat-buhat niya. Tawa lang nang tawa si Nanay. Parang hindi niya naririnig ang sinasabi ko. Maliit na maliit pa raw ako nung umalis si Nanay papuntang Hong Kong. Karga-karga nga raw ako ni Nanay nang ihatid siya sa airport ng buong angkan namin. “Tatay, bakit po ba umalis si Nanay?” Tinitigan muna ako ni Tatay bago siya sumagot. Laging ganoon si Tatay kapag may itinatanong ako tungkol kay Nanay. “Alam mo anak, kailangan kasi ang tulong ng Nanay mo sa ibang bansa. Aba, ang galing namn kasi ng Nanay mo.” “Ang nanay mo kasi, kayang-kayang talunin ang milyon-milyong mikrobyo sa bahay. Isang pasad lang niya ng wonder walis niya. Swissss! Patay lahat ng dumi na nagdadala ng sakit. “Kayang-kaya ring pataubin ng Nanay mo ang gabundok mang labahin. Sa maghapon, kuskos dito, piga doon. Walang sinabi ang mantsa! Lilinis at puputing tiyak ang labada.” “Para po palang si Darna si Nanay. ‘Tay! May power.” Anong parang si Darna? Si Darna talaga ang Nanay mo,” pagmamalaki ni Tatay. “Aba, kahit sino’y hindi niya inuurungan! Sinumang umiiyak na bata’y tumatahan agad kapag kaniyang inawitan. Kaya nga gustong-gusto siya ng kaniyang tinutulungan at ayaw na siyang paalisin.” “Pero ‘Tay, kung si Darna po si Nanay, bakit pa siya darating? Bakit di na lang niya liparin papunta rito sa ‘tin para mabilis?” Napangiti lang si Tatay. “Liliparin nga niya. Kaso lang, kailangan niyang tawirin ang isang malawak na dagat bago siya makarating dito sa atin.” Isang malawak na dagat pa pala ang tatawirin ni Nanay. Hindi kaya siya maligaw? Hindi tuloy ako makatulog nang gabing iyon. Makilala pa kaya ako ni Nanay? Aba, ipagmamalaki ko siya sa mga magiging kaklase ko sa pasukan. Si Darna yata ang Nanay ko! Naku, umaga na pala! Ang ingay sa labas. Ano raw? Nandiyan na si Nanay? Aba, hayun nga’t may bumababa sa dyip ni Tatay. Nandito na si Nanay! kamukhang-kamukha nga ni Nanay ang babae sa picture. Ang ganda pala lalo ni Nanay sa totohanan. Ano kayang itsura niya kapag siya na si Darna? Buhat-buhat ni Tatay ang isang malaking kahon. Hila-hila naman ni Nanay ang isang malaking bag. Nahiya akong magpakita kay Nany pero ‘yung ibang mga tao— mga tito at tita ko, mga kapitbahay namin—nakapaligid lahat kay Nanay. Alam na kaya ng lahat ng tao sa bahay na siya si Darna? Saan kaya niya itinago ‘yung batong agimat niya? Nagpalakpakan ang lahat nang buksan ni Nanay ang kahon. Naglabas ng paisa-isang gamit si Nanay mula sa kahon. Iyung pantuyo raw ng buhok para kay Tiya Lupe. Iyung pantimpla ng kape kina Manang Letty. Iyung pandurog ng mga prutas kina Manong Ben. Ang dami pang iba. Ang galing! May madyik lahat ng jmga gamit na dala ni Nanay. Meron din kaya siyang ibibigay na madyik para sa akin? At siyempre, itong mga librong ito at mga krayola na pangkulay ay para sa mahal kong anak na si Popoy.” Ako yon! Ako yon! Naalala pala ako ni Nanay. Wow! Ang gaganda ng pasalubong ni Nanay. Parang nakababasa siya ng isip. Alam niya na mahilig ako sa libro kahit hindi naman niya ako tinatanong. Kasama kaya iyon sa mga power niya? Hindi na talaga ako nakatiis. Kailangan kong magtanong. “Nanay, kayo po ba talaga si Darna?” Napatingin laha ng tao sa akin. Napasulyap si Nanay kay Tatay. Ngumiti lang si Tatay. Ngumiti rin si Nanay at saka ako niyakap nang mahigpit na mahigpit."
When I Cross the Street.fil,3,﻿"Kapag naglalakad ako pauwi mulang eskuwelahan tuwing Lunes, nakakikita ako ng puno ng sampalok sa kabila ng kalsada. Nakakikita ako ng mga duwende na nakaupo sa mga sanga, kumakain ng hilaw na prutas at may sawsawang sandakot na asin. Tumatawid ako ng kalsada nang hindi tumitingin sa kanan at hindi tumitingin sa kaliwa. Kaya pinasasama ni Nanay si Kuya para alalayan ako pauwi mulang eskuwelahan tuwing Lunes. Kapag naglalakad ako pauwi mulang eskuwelahan tuwing Martes, nakakikita ako ng tulay at batis sa kabila ng kalsada. Nakakikita ako ng dugong na iwinawasiwas ang buntot at humihila sa vintang may layag na makulay. Tumatawid ako ng kalsada nang hindi tumitingin sa kaliwa at hindi tumitingin sa kanan para makipaglaro sa dugong. Kaya pinasasama ni Tatay si Ate para alalayan ako sa pag-uwi mulang eskuwelahan tuwing Martes. Kapag naglalakad ako mulang eskuwelahan tuwing Miyerkoles, nakakikita ako ng malaking anino sa kabila ng kalsada. Ito ang tikbalang na kumikindat sa akin, at lilim ko ang kaniyang salakot. Tumatawid ako ng kalsada nang hindi tumitingin sa kaliwa at hindi tumitingin sa kanan, para kilitiin ang tikbalang. Kaya pinasasama ni Lola si Lolo para alalayan ako sa pag-uwi mulang eskuwelahan tuwing Miyerkoles. Kapag naglalakad ako pauwi mulang eskuwelahan tuwing Huwebes, nakakikita ako ng lihim na kuweba sa tuktok ng burol sa kabila ng kalsada. Kinakawayan ako ng mangkukulam at naaamoy ko ang kaniyang sinigang. O ang kaniyang madyik gayuma? Tumatawid ako ng kalsada nang hindi tumitingin sa kaliwa at hindi tumitingin sa kanan para humigop ng sabaw ng mangkukulam. Kaya sinasamahan ako ni Tatay sa pag-uwi mulang eskuwelahan tuwing Huwebes. Kapag naglalakad ako pauwi mulang eskuwelahan tuwing Biyernes, nakakikita ako ng parada sa kabila ng kalye. Nakakikita ako ng mga pagong na may mga rubi sa berdeng talukab at isang ahas na pakiwal-kiwal sa kanilang pagitan. Tumatawid ako ng kalsada nang hindi tumitingin sa kaliwa at hindi tumitingin sa kanan para sumama sa parada. Kaya sinasamahan ako ni Nanay sa pag-uwi mulang eskuwelahan tuwing Biyernes. Isang araw, sinabihan ako ni Tatay, “Malaki ka na at kaya mo nang umuwing mag-isa. Isipin ang gagawin at gamitin ang mga mata.” Ngayon, tumitingin ako sa kaliwa at tumitingin sa kanan bago tumawid ng kalsada. Wala na akong nakikitang duwendeng kumakain ng sampalok. Nawala na ang mga dugong at pagong. Umalis ang tikbalang. Naglaho ang lihim na kuweba. Walang ahas na humaharang sa akin. Sa halip, mga kotse at dyip, mga trak at bus, mga pusang tumatakbo, mga asong sumisibad, at mga taong nagmamadali…. Ito lamang ang aking nakikita tuwing Lunes, Martes, Miyerkoles, Huwebes, at Biyernes. Ngunit pagdating ko sa bahay, doon at noon ko nakikita… At kasama kong lahat maghapon, buong Sabado at Linggo!"
William Tell.fil,3,﻿"Si William Tell ay iginagalang lahat sa Swiza Dahil sa kanyang kabaitan at pagtulong sa kapwa. Hinahangaan naman siya sa katapangan at pagiging mahusay na mangangaso. Asintado siya at napakagaling pumana. Siansabing walang tatalo sa kanya sa pagtudla sa pamamagitan ng tinatawag na arkebus. Ang Swiza naman noon ay sakop ng Austria at nasa ilalim ng gobernador na si Gessler. Isang malupit na pinuno si Gessler. Mabigat siayng magparusa sa sinumang sumuway o hindi makasunod sa kanyang utos. Isang araw, iniutos ni Gessler na isabit sa tuktok ng isnag tagdan ang kanyang sombrero. Ang tagdan ay itinulos sa gitna ng plasa at iniutis na magpugay sa sombrero ang lahat ng tao na magdaan. Parusang kamatayan ang naghihintay sa sinumang hindi magpugay sa sombrero. Kailangan ito, sabi ni Gessler, para makita ang paggalang ng mga Swizo sa kanya at sa kapangyarihan ng Austria. Isang paraan ng pang-aapi ang utos ni Gessler. Isang paraan ng paglupig sa kalayaan ng taumbayan. Gusto niyang sambahin siya ng mga tao. Wala namang magawa ang taumbayan kundi sumunod. May mababagsik na bantay sa tabi ng tagdan sa plasa kahit gabi. Isang umaga, dumating sa plasa si William Tell at ang anak na si Walther. Galing sila sa bundok at di alam ang utos ni Gessler. Marami silang dalang paninda at nagmamadali. Hinuli sila ng mga bantay dahil hindi nagpugay nang magdaan sa tagdang may sombrero. Nakarating kay Gessler ang balita at agad nagpunta sa plasa. Kilala niya si William Tell at gusto ni Gessler sirain ang paggalang ng taumbayan kay William Tell. “Magaling ka raw pumana,” sabi ni Gessler at nagpakuha ng isang mansanas. “Tignan natin kung tatamaan mo ang mansanas na ito sa ulo ng iyong anak sa layo na isang daang hakbang.” “Huwag po panginoon,” pakiusap ni William Tell. “Parusahan po ninyo ako ngunit patawarin ang aking anak. Wala po siyang kasalanan.” Ngumisi lang ang malupit na si Gessler. “Alin ba ang mas mahal mo,” tanong niya. “Ang laya mo o ang iyong anak?” Luluhod na sana si William Tell para humingi ng awa kay Gessler nang biglang kunin ni Walther ng mansanas. “Huwag kang matakot ama,” sabi ni Wather. “Alam kong kayang-kaya mong patamaan ito.” Lumayo nang isang daang hakbang si Walther, ipinatong ang mansananas sa sariling ulo, at matapang na hinintay ang pagtudla ng ama. Wala nang magawa si William Tell. Inasinta niya ang mansanas habang tuwang-tuwang nanonood si Gessler. Tahimik at kinakabahan ang lahat. Tumusok ang palasa sa gitna ng mansanas. Nagpalakpakan ang mga tao at masayang nagyakap sina William Tell at Walther. “Teka,” biglang sabi ni Gessler. “Bakit may isa ka pang palaso sa baywang?” “Magtatapat po ako, panginoon,” Banayad na sagot ni William Tell. “Para sa puso po sana ninyo ang palaso kung magmintis ako sa mansanas.” “Talagang wala kang galang,” galit na galit na sigaw ni Gessler at muling ipinahuli si William Tell. Iginapos ng mga sundalo si William Tell at isinakay sa bangka patungong bilangguan. Ang bilangguan ay nasa gitna ng lawa. Walang sinumang nakabalik nang buhay mula sa bilangguan sa gitna ng lawa. Nasa laot na ang bangka nang biglang lumakas ang hangin at lumaki ang mga alon. Takot na takot ang mga sundalong kasama sa bangka ni William Tell. Sapagkat kilala ring mahusay na bangkero, nakiusap ang mga sundalo kay William Tell. “Kakalagan ka namin ng gapos,” sabi nila, “kung maililigtas mo kami ngayon.” Pumayag si William Tell. Ginamit niya ang lakas at talino bilang bangkero laban sa hangin at alon. Pero lingid sa mga litong sundalo, dinala niya ang bangka palayo sa bilangguan. Sumadsad ang bangka sa isang batuhan. Agad namang lumundag sa pampang ang bilanggo at nawala sa dilim at kagubatan. Noon lamang may nakaligtas sa kilabot na bilangguan ni Gessler. Lihim na nagdiwang ang taumbayan nang malamang nakatakas si William Tell. Naisip nila ngayon na maaari palang labanan ang kalupitan ni Gessler. Naisip nilang ibagsak si Gessler para lumaya silang lahat. Hindi nagtagal, naghimagsik ang mga Swizo. Ayon sa matatanda, palaso ni William tell ang naglagos sa puso ni Gessler habang nilulusob ng taumbayan ang palasyo."
Ang Mag-Anak sa Palengke,1,“Yehey! Linggo na naman,” ang sigaw ni Rico. Tuwing Linggo, pagkatapos ng misa ay namamasyal ang buong pamilya. At sa araw na iyon, sa parke sila mamamasyal. Sa parke, masayang-masaya si Mila. Maraming bulaklak at iba pang pananim. Malawak ang palaruan. Maraming tao sa parke. “Nanay, Tatay, maaari po ba akong pumaroon?”, sabay turo sa palaruan. “Sige anak, basta mag-ingat ka at huwag kang lalayo,” tugon ni tatay. Sa kaniyang paglalakad, may mga nakita siyang nakapaskil. Pagbalik ni Mila sa kaniyang nanay at tatay, “Nanay, ano po ba ang babala at paalala?” “Anak, ang mga babala ay mensahe na dapat nating sundin o gawin para makaiwas tayo sa disgrasiya,” ang sagot ni nanay. “Ang paalala naman ay mensaheng dapat nating gawin at sundin para mapanatili natin ang kaayusan at kalinisan ng ating kapaligiran,” ang sagot ni tatay. “Ah, sige po nanay at tatay, susundin ko po lahat ng babala at paalala na makikita ko rito.” At naglaro muli si Mila.
Ang Mahiwagang Kaldero,1,Sabado ng umaga pumunta si nanay sa palengke. Bumili siya ng isang maliit na kaldero. Araw-araw ginagamit ito sa pagluluto ng ulam at iba pang pagkain. Habang nagluluto parang ngumingiti at sumasayaw ito lalo pag kumukulo na ang niluluto nitong pagkain.Masarap din ang lasa ng pagkain kapag ginamit ito ni nanay sa pagluluto.
Lito Lita,1,Ako po si Lito. Anim na taong gulang. Nakatira po ako sa Barangay Ifugao Village. Tatlo po kaming magkakapatid. Ang nanay ko po ay si Nanay Anabel. Ang tatay ko po ay si Tatay Mateo. Ako naman po si Lita. Anim na taong gulang. Nakatira po ako sa Macate, Diffun, Quirino. Dalawa po kaming magkapatid. Ang nanay ko po ay si Nanay Lara. Ang tatay ko po ay si Tatay Eric.
Natuto Rin,1,Matalino si Haring Kuwago. Siya ang nagpapayo sa mga hayop sa gubat. “Kailangang magtayo tayo ng paaralan dito sa gubat,” wika niya isang araw. “Tama po ang naisip ninyo, Haring Kuwago. Nais ko pong matutong bumasa ang sisiw ko, “ayon kay Inang Manok. “Dapat din pong matutong bumilang ang mga anak namin,” dagdag ni Amang Daga. Nagkaroon nga ng paaralan ang mga hayop sa gubat. Magaling na guro si Haring Kuwago. Ang anak ng bawat hayop ay natuto maliban sa anak ni Kuneho. “Ano ba ang magagawa sa akin ng pagbabasa at pagbibilang? Nag-aaksaya lamang ako ng panahon!”, ang sabi ni Kuneho Liit. Kaya habang nag-aaral ang ibang hayop, si Kunehong Liit naman ay naglalaro sa parang. Araw-araw ay ganito ang ginagawa niya. Sa may tarangkahan ng bakuran, hindi nabasa ni Kunehong Liit ang nakasulat na babala: “Mag-ingat sa Aso. Sa may tarangkahan ng bakuran, hindi nabasa ni Kunehong Liit ang nakasulat na babala: “Mag-ingat sa Aso. Nagsimula siyang kumain ng karot. Maya-maya ay narinig niya ang “Grrr! Grrr! Nang lumingon siya ay nakita niya ang pagkalaki-laking aso. Handa na ito upang kagatin siya. Sa malaking takot ay tinalon ni Kuneho Liit ang mataas na bakod. Nanginginig pa siya sa takot nang madaanan siya ng mga kaibigan na galing sa paaralan ni Haring Kuwago. “Ano ang nangyari sa iyo, Kuneho Liit?”, tanong nila. “Hinabol ako ng malaking aso riyan!”, sagot ni Kunehong Liit. “Hindi mo ba nabasa ang nakasulat sa may tarangkahan? Sinasabi roon na mag-ingat sa Aso”, paliwanag ni Kuting. Napahiya si Kuneho Liit. Mula noon, hindi na lumiban sa pagpasok si Kuneho Liit. Naging magaling siya sa pagbasa.
Si Bimbo ang Batang Bibo,1,“Wow, ang saya!”, wika ni Bimbo sabay kabig muli sa manibela ng sinasakyang de-kotseng laruan. Nasa Radiant’s Place sila-isang pook pasyalan na dinarayo dahil sa mga nakawiwili at magagandang larong pambata. Makikita ang tuwa sa mga mata ni Bimbo habang walang-sawang palipat-lipat sa mga larong naroon. Aliw na aliw siya sa mga naglilipanang lobo sa Balloon Room. Masiglang-masigla siya habang nangangabayo, nagpapadulas at naglalambitin. Sa kagustuhang masubukan lahat ng laro, hindi niya namalayang napalayo na pala siya. May kalayuan din kasi ang bawat laro dahil na rin sa malawak na nasasakupan ng pook-pasyalan. “Naku! Nasaan na ako?”, naaalarmang wika ni Bimbo habang pilit na tinatandaan ang bawat daang pinanggalingan. “Kailangan kong makabalik sa kinaroroonan ni Nanay” wika nito. Kaya, mataman niyang binasa, inunawa at sinundan ang bawat salita at babalang nakikita habang naglalakad. Ilan sa mga ito ang “Dito ang daan patungo sa Jungle Zone”, Daan patungo sa Slide”, “Mag-ingat,Madulas ang daan” at iba pang makatutulong sa mga bumibisita doon. “Nay---!” “Bimbo----!” “Saan ka ba galing? Kanina pa kita hinahanap.” tanong ng ina. Buong higpit na niyakap ni Bimbo ang kaniyang ina. “Saan ka ba galing? Kanina pa kita hinahanap.” tanong ng ina. “Napalayo po ako sa katitingin sa mga laro!” , sagot ni Bimbo at ikinuwento ang mga nangyari. “Nagpapasalamat po ako at agad ko kayong nahanap!”, masayang wika ni Bimbo.
Si Mulak,1,Putak! Putak! Putak! Sabi ni Mulak Alagang manok na sa umaga’y Itlog ang dulot. Putak! Putak! Putak! Pangalawang araw ng pangingitlog ni Mulak Babasahin ng magulang/guro ang tula Si Mulak At tila siya ay galak na galak Putak! Putak! Putak! Mga kaibigan hayan na ang aking itlog Kainin ninyo at nang kayo ay maging malusog!
Ang Alamat ng Makahiya,2,Ang mag-asawang Mang Dodong at Aling Iska ay mayaman at may isang anak, si Maria. Mahal na mahal nila ito na may labindalawang taong gulang pa lamang. Napakabait at masunuring bata ni Maria,ngunit napakamahiyain. Halos ayaw niyang makipag-usap sa ibang tao. Madalas ay nagkukulong siya sa kaniyang kuwarto para lamang makaiwas sa mga tao. Ang tanging libangan niya ay ang kaniyang halamanan na maraming magagandang bulaklak. Hinahangaan ito sa kanilang bayan. Isang araw, pinasok ng masasamang tao ang bayan nina Maria. Lahat rin ng magustuhan ay kanilang kinukuha. Itinago ng mag-asawa sa halamanan si Maria upang hindi ito mapahamak. Gayon pa man, hindi rin nakaligtas ang mag-asawa sa pananakit ng masasamang tao. Salamat na lamang at nawalan lamang sila ng malay at hindi napahamak. Nang matauhan sina Mang Dodong at Aling Iska ay agad nilang hinanap si Maria sa kanilang pinagtaguan. Subalit hindi nila ito nakita. Matinding kalungkutan ang kanilang naramdaman, lalo na si Aling Iska na walang tigil sa kaiiyak. Walang ano-ano’y biglang may sumundot sa paa ni Mang Dodong. Nakita nila ang isang halamang mabilis na tumikom sa bawat patak ng luha ni Aling Iska. May bulaklak itong maliit at bilog na kulay rosas. Inisip na lang nila na iyon ay si Maria na ginawang halaman ng Diyos upang hindi ito mapahamak.
Ang Alamat ng Pinatubo,2,May isang Datu sa Kaharian ng Masindok. Minsan kinausap siya ng isa sa mga Konseho ng Matatanda, si Tandang Limay kung bakit siya ay malungkot. Ikinuwento ng datu ang kaniyang kabataan kung saan sa bundok na kaniyang kinalakihan ay doon siya nangangaso, namamana at nakahuhuli ng baboy-ramo para sa pagkain ng kaniyang pamilya. Kilalang-kilala ang Datu noong kabataan niya sa ganitong gawain. Ngunit ngayon siya ay mahina na at wala na ring lakas. Naging usap-usapan sa buong kaharian ang suliranin ng datu. Samantala, isang matandang salamangkero ang nagkakagusto sa prinsesa ng Masinlok, si Prinsesa Alindaya. Subalit ayaw ng prinsesa rito. Nakipagkasundo ang datu sa salamangkero na kung mabibigyan nito ng solusyon ang kaniyang suliranin ay ipapakasal n’ya ang prinsesa rito. Sinabi ng salamangkero na magpapatubo siya sa kapatagan ng Masinlok ng bundok na malapit sa palasyo upang ang datu ay muling makapangaso. Isang batong mutya ang ibinaon ng salamangkero. Di nagtagal ay tumaas at lumaki ito hanggang naging isang bundok. Dahil dito, kailangang ipakasal ng datu si Prinsesa Alindaya sa salamangkero. Subalit hindi ito nangyari sapagkat nagkasakit ang prinsesa. Sa sama ng loob ay hindi napansin ng salamangkero na palaki na pala nang palaki ang bundok na kaniyang pinatubo. Marami na ang naperhuwisyo, kaya binawian ng buhay ang salamangkero pero patuloy pa rin ito sa pagtubo. Nabalitaan ito ni Prinsipe Malakas mula sa Pangasinan na may taglay na kakaibang lakas. Binunot niya ang pinatubo ng salamangkero na parang isang maliit na punong-kahoy lamang. Dahil sa pagkabighani sa isa’t isa sina Prinsipe Malakas at Prinsesa Alindaya ay nagpakasal na rin sila. Mula noon ay muling bumalik ang saya sa kaharian. Samantala ang guwang na nilikha ng pagkakabunot ng puno ay naging isang lawa. Buhat noon tinawag itong “Lawa ni Alindaya” dahil sa kagandahan na naging dahilan nang pagkakaroon ng Bundok na Pinatubo.
Ang Batang Matulungin,2,Inalalayan niya ito hanggang sa pareho na silang makatawid. “Maraming salamat sa iyo, nawa’y marami pang bata ang maging katulad mo,” nakangiting wika ng matanda. _______ . Sumunod na hapon, sa kaniyang pag-uwi ay may nakasabay siyang matandang babae na nakatungkod. Tila tatawid ito sa kabilang kanto. Pakiwari niya ay hirap na hirap ito sa paglakad. Kaya naman agad niya itong nilapitan at tinulungan. “Lola saan ka po pupunta?” tanong ni Mary Ann. “Sa kabilang kanto lang ineng,” sagot ng matanda. “Sige po at isasabay ko na kayo. Doon din po ang daan ko”. Matulunging bata si Mary Ann. Pagkagaling sa paaralan ay agad siyang nagpapalit ng uniporme. Inilalagay naman niya ito sa basket ng maruruming damit nila. Mayamaya ay tutulungan na niyang magluto ang kaniyang nanay. Tumutulong din siyang magwalis at maghugas ng pinggan. Sa umaga bago siya pumasok ay dinidiligan pa niya ang kanilang mga halaman.
Ang Mag-anak na Langgam,2,Tag-ulan na naman. Ang mag-anak na langgam ay abala sa paghahakot ng pagkain at hinahakot nila ito papunta sa kanilang lungga. “Huwag kayong mag-iiba ng daan patungo sa ating lungga, dahil sa may gawing kaliwa ay may kanal,” sabi ni Amang Langgam. “Hindi po kami lalayo,” sabi ni Munting Langgam. Abala sa paghahakot ng pagkain ang bawat isa, kaya hindi nila napansing ang Bunsong Langgam ay unti-unting humiwalay sa pila. “Nakapapagod naman ang paghahakot ng pagkain. Hindi pa naman umuulan ay naghahanda na kami,” sabi sa sarili ng Bunsong Langgam. “Buti pa’y maghanap ako ng mas masarap na pagkain.” Mayamaya ay nakakita siya ng isang kendi na malapit na malapit sa kanal na ipinagbabawal na puntahan ng kaniyang ama. “Siguro naman ay hindi ako mahuhulog sa kanal kung dahan-dahan kong kukunin ang kendi.” Sa kasabikan niyang makuha ang kendi ay hindi niya napansin ang sinulid kaya sumabit ang kaniyang paa. Nawalan siya ng panimbang at tuloy-tuloy na nahulog sa kanal. Hindi mapakali ang Amang Langgam nang hindi niya makita ang kaniyang Bunsong anak sa pila. Dali-dali siyang umalis upang ito’y hanapin, hanggang sa siya’y mapadako sa kanal. Pagtingin niya sa ibaba ay nakita niyang nakalutang sa tubig ang kaniyang bunsong anak. Sa takot na matangay ng agos ang anak ay agad-agad niya itong tinulungan. Pagkatapos ay niyakap ng manigpit si Bunsong Langgam sabay bulong na, “anak palagi kang mag-iingat para hindi ka mapahamak”.
Ang Mag-Anak,2,Si Ama ang haligi ng tahanan, Tunay na maraming alam, Sa trabaho at pag-ayos ng kasangkapan, Bakod, upuan at kahit sirang hagdan. Ilaw naman ang aming nanay, ‘Yan ang turing at tunay na tunay, Pag-aalaga sa mga anak na walang humpay Kahit pa buhay n’ya sa ami’y ibibigay. Mga bituin kung kami’y ituring, Kaming mga anak ang nagbibigay ningning, Pagod sa trabaho kung magulang ay dumating, Isang halik lang namin sila’y gumagaling.
Ang Magandang Balita,2,Sa Bayan ng San Fernando, Pampanga sa Rehiyonn III nagsimula ang paggawa ng malahiganteng parol. Linggo ng umaga. Malamig ang panahon sa pagawaan ng parol ni Mang Pedring habang kinakausap niya ang ilang tauhan dito. “Magandang umaga sa inyo. Malapit na bang matapos ang order na mga parol ni Gng. Dela Cruz?” tanong ni Mang Pedring. “Mayayari po bago matapos ang buwang ito,” wika ni Tomas. Mainam naman po at maraming umoorder sa atin ngayon lalo na at papalapit ang Pasko. Malaking tulong na rin po ito sa pamilya namin”, lahad naman ni Pinang.” Iyon ay dahil sa sipag at tiyaga n’yo. Wala rin kayong sinasayang na oras.” papuring wika ni Mang Pedring. Umasa po kayo na lalo pa naming pagbubutihin ang aming ginagawa,” sagot naman ni Tomas. “Huwag na po sanang mauulit ang nangyari noong isang taon. Nalugi ang pagawaan at naapektuhan ang lahat ng mangagawa dahil sa bagyo,” dugtong naman ni Crispin. “Nakalulungkot man pong isipin ay marami talaga ang napinsalang ari-arian,” dagdag pa ni Pinang. “Huwag kayong mag-alala. Babawi tayo ngayon upang ang lahat ay maging masaya sa Pasko. Siya nga pala, may maganda akong balita. Nakausap ko ang pamahalaang lokal na kung sakaling mangyari uli ang ganoong sakuna ay magbibigay na sila ng suporta sa pagawaan at sa bawat pamilyang apektado,” masayang pagbabalita ni Mang Pedring. “Naku! maraming salamat po sa magandang balita,” sabay-sabay na sagot ng mga manggagawa. “Kami po ay babalik nasa trabaho. Maraming salamat po uli sa magandang balita,” sabi muli ni Crispin. “Maraming salamat po Panginoon at dininig mo ang aming kahilingan,” naisaloob ni Mang Pedring habang papalabas ng pagawaan.
Ang Magkaibigan,2,Ako si Roy. Mayroon akong matalik na kaibigan, si Claire. Simula pagkabata ay magkasama na kami. Nagtutulungan kami sa abot ng aming makakaya, lalo na sa pag-aaral. Marami na rin kasi ang aming mga aralin. Tumutulong din kami sa paglilinis ng aming barangay tuwing unang Sabado ng buwan. Kapag naman natapos na ang ilang gawain sa bahay ay naglalaro naman kami sa bahay nina Claire. Kadalasan, pagkatapos naming maglaro ay inaanyayahan ko siya sa amin para kumain. Sabay kaming kakain ng masarap na luto ni Nanay.
Ang Manggagawa,2,Pitumpung taon na si Mang Rolly. Gusto na n’yang huminto sa pagtatrabaho. Sa tagal niyang gumagawa ng bangka ay halos nagawaan na niya ng maliliit at malalaking bangka ang kaniyang mga kabarangay. Kaya naman kinausap na n’ya ang may-ari ng pagawaan. Nalungkot ang may-ari sapagkat, isa siya sa pinakamahusay niyang manggagawa. Ngunit pinayagan naman siya nito. Hindi na rin kasi kayang bumuhat ng mabibigat ni Mang Rolly. Pero bago siya tuluyang umalis ay sinabi ng may-ari na sa huling pagkakataon ay gumawa siya ng isa pang bangka. Agad namang sumunod si Mang Rolly. Dahil nga sa nanghihina na siya at pagod na ang katawan kaya hindi naging maayos ang kaniyang ginawa. Nang matapos ay pinuntahan agad ito ng may-ari. Maayos naman ang pagkakagawa ng bangka. Mayamaya ay iniabot ng may-ari ang isang sagwan. “May bago ka nang pagkakakitaan. Ibinibigay ko sa iyo ito.” Laking gulat ni Mang Rolly nang marinig iyon. Naibulong na lang ni Mang Rolly sa kaniyang sarili na kung pinagbutihan ko sana ang paggawa siguradong matibay ito.
Ang Umaga in Lena,2,Lunes, maagang pumasok sa paaralan si Lena, nasalubong niya ang katiwala ng kanilang paaralan. “Magandang umaga po, Kuya Allan,” masayang bati ni Lena. “Magandang umaga rin naman,” nakangiting bati ni Kuya Allan, ang katiwala ng kanilang paaralan. Oras ng recess, bibili si Lena sa kantina. “Makikiraan po,” sambit niya habang dumaraan sa pagitan ng mga gurong nag-uusap. Habang namimili ay natapakan ni Lena ang paa ng kanyang kamag-aral. “Naku pasensiya na, hindi ko sinasadya,” may pag-aalalang sabi niya. “Ayos lang, hindi naman ako nasaktan,” tugon ng kanyang kamag-aral. Sabay na bumalik ang magkamag-aral sa silid- aralan. Natapos ang umaga ni Lena ng walang naging problema.
Bakasyon Na,2,Maganda ang sikat ng araw. Masayang-masaya ang magkapatid na Myla at Karlo. Espesyal ang araw na iyon para sa kanilang mag-anak dahil wala ng pasok ang mga bata. Magbabakasyon sila sa probinsiya ng kanilang magulang sa Baler, Aurora. Malapit iyon sa dagat at sariwa pa ang hangin. Nagbaon sila ng pagkain, sakaling gabihin sila sa daan. Nagluto ng adobong baboy at kanin ang kanilang nanay. Isinakay na nila lahat ang kanilang gamit sa kanilang sasakyan. Subalit napansin ni Mang Nestor na flat ang isang gulong nito. Kaya dali-dali niyang kinuha ang reserba sa likod at pinalitan. Mayamaya pa ay natapos na ito. Masayang naglakbay ang mag-anak. Tanghali na nang makarating sila sa probinsiya ng Baler, Aurora. Dahil malapit sila sa dagat ay kaagad nagpaalam ang kanilang mga anak na maliligo sila pagkatapos kumain. “Basta mag-iingat lang palagi at huwag gagawi sa malalim na bahagi,” paalala ni Mang Nestor. “Opo,” sagot ng dalawang bata. Inihanda na ng kanilang nanay ang pagkain at sabay-sabay silang nananghalian. Masayang nagmamasid ang kanilang tatay at nanay habang sila ay lumalangoy sa dagat. Nang mapagod ay bumalik na sila ng bahay at muling kumain. Masayang-masaya ang magkapatid.
Kumain ng Gulay,2,Pagkain ng gulay ay hindi ko hilig. Tulad ng ampalayang pagkapait-pait. “Bakit ba Inay ako’y pinipilit?” Kapag tinikman ko ako’y namimilipit. Dapat anak, gulay ay iyong tikman, Upang paglaki mo ay iyong malaman. Gulay na ayaw mo sa hapag-kainan. Masustansiya pala, pero hindi mo alam.” “Sige po Inay ko, gulay ay kakanin. Dapat lang na payo mo’y laging susundin. Gulay na masustansiya’y aking kakainin. Upang mapabuti kalusugan namin.
Mabuti na Lang,2,Nasa ikalawang baitang na si Christian ngayong pasukan. Nakapag online enrollment na rin siya. Natutuwa si Christian sapagkat makikita niya ulit ang dating mga kaklase. Subalit nabalitaan niya na bawal pa rin ang face-to-face. “Nanay paano po ang gagawin ko? Hindi po pala papapasukin ang mga bata sa paaralan?” tanong ni Christian, habang nasa kusina sila ng kaniyang nanay. Nasa ikalawang baitang na si Christian ngayong pasukan. Nakapag online enrollment na rin siya. Natutuwa si Christian sapagkat makikita niya ulit ang dating mga kaklase. Subalit nabalitaan niya na bawal pa rin ang face-to-face. “Nanay paano po ang gagawin ko? Hindi po pala papapasukin ang mga bata sa paaralan?” tanong ni Christian, habang nasa kusina sila ng kaniyang nanay.
Madali Lang Pala,2,Isang hapon, sa loob ng silid-aralan ay masayang nagtuturo si Gng. Valdez sa kaniyang mga estudyante, kabilang si Jojo. Bago matapos ang klase ay pinag-uusapan nila kung paano gawin ang kanilang proyektong mangangailangan ng pananaliksik o research. Napansin ni Gng. Valdez na parang gustong magtanong ni Jojokaya inunahan na niya ito. “Madali kayong makapagri-research lalo na kung may cellphone ka, Jojo”, sabi ni G. Valdez. “Mayroon naman po. Ineragalo po sa akin ng nanay ko noong huling kaarawan ko. Kaya lang po ay pinag-aaralan ko pa kung paano ito gamitin.” sagot ni Jojo. Ipinakita ni Gng. Valdez ang kaniyang cellphone kay Jojo. Itinuro niya rito kung paano ito gamitin lalo na sa pagri-research upang higit nitong maintindihan ang kaniyang sinasabi. “Ah! Akala ko po kasi ay mahirap mag-search sa Google”, nakangiting wika ni Jojo. “Marami pong salamat Ma’am”, dagdag pa nito. “Walang anuman”, tugon ni Gng. Valdez.
Matibay Nga,2,Kagagaling lang ng magkaibigang Laarni at Nancy sa palengke ng mapagkuwentuhan nila ang biniling tsinelas ni Laarni. “Mainit na talaga ang panahon ngayon,” wika ni Laarni. “Oo sobra,” sagot ni Nancy. “Alam mo, sabi ng tindera matibay raw ang tsinelas na nabili ko sa kaniya dahil gawa sa Gapan. Mahusay ang pagkakagawa kaya matagal kong gagamitin,” pagkukuwento ni Laarni “Tama ang sinabi n’ya,” sagot ni Nancy. “Hindi tulad ng huli kong binili, ang bilis nasira. Natapilok lang ako sa malaking bato e nalagot na agad ang dahon.” inis na sagot ni Laarni “Itong tsinelas na suot ko ngayon ay sa Gapan ko rin nabili. Mayo pa ng mabili ko ito. Tingnan mo apat na buwan na ang nakalipas ay buo pa rin.” nakangiting lahad ni Nancy. “Ang mga tsinelas nila ay gawa sa matitibay na goma at orihinal ang pandikit. Hindi rin basta basta ang mga disenyo nila. Tatak pinoy talaga. Kaya sila naman ang tinaguriang Tsinelas Capital ng Pilipinas,” dagdag pa nito. “Sige sasabihin ko rin sa ibang kaibigan ko na yaring Gapan ang bilhin nilang tsinelas matibay na maganda pa.” Sabay na naglakad ang dalawa papalayo sa kanilang kinatatayuan.
Nagkakaisa Kami,2,Ang Barangay Pag-asa ay isa sa mga huwarang barangay sa aming bayan. Ang mga nakatira rito ay nagkakaisa at nagtutulungan. Ang kapitan ang siyang nagsasaayos ng anumang gulo upang mapanatiling tahimik ang kanilang lugar. Kaagapay niya ang masisipag na barangay tanod na nagpapatrolya sa gabi. Ang kalalakihan ang nagtatanim ng mga gulay sa harapan ng mga bakuran. Ang kababaihan naman ay tumutulong sa paglilinis at pagpapaganda ng kanilang lugar. Isang araw ay nakita ng mga tanod ang kanilang mga pananim na parang inuod at halos maubos ang mga dahon. Nakawala pala ang alagang mga kambing ni Mang Nestor dahil wala itong kulungan, at itinatali lang niya lamang ito sa isang puno. Sa pangyayaring iyon ay agad na gumawa ng aksiyon ang kanilang kapitan. Agad na pinagawaan ng kulungan ang mga hayop sa kalalakihan. Bilang ganti ni Mang Nestor ay pinamiryenda naman niya ang mga ito. Kung may humihingi ng tulong sa barangay ay bukas –palad naman silang namamahagi sa nangangailangan. Ito ang dahilan kung bakit marami ang humahanga sa kanilang barangay. May Pagkakaisa
Si Ama,2,Ika- ng Mayo . Ngayon ang kaarawan ng aking Ama. Siya ay taong gulang na. Malakas at masayahin pa ang aking Ama. Madalas kinukuwentuhan niya ang kaniyang mga apo sa kanilang kubo sa gilid ng kanilang bahay. Libangan din niya ang mag-alaga ng mga hayop. Tuwing umaga ay isinusuga niya ang kaniyang mga alagang kambing sa bukid. Pag-uwi naman ay pinakakain niya ang kaniyang mga manok. Ngayong kaarawan n’ya ay ipinaghanda namin siya ng tinolang native na manok, inihaw na isda, pansit, ice cream at cake. Subalit mababakas pa rin sa mukha niya ang lungkot dahil hindi nakauwi ang aking kapatid na bunso. Nasa Enhanced Community Quaratine o ECQ kasi ang kanilang lugar.
Si Nanay,2,Sa malawak na bakuran ginanap ang ikapitong kaarawan ni Rodel. Inimbitahan niya ang kaibigang si Ninay. Napakaraming inihandang pagkain ng magulang ni Rodel. Hindi mapigilan ni Ninay ang pagkuha ng iba’t ibang pagkain. Kaya naman, nakalimutan niyang maghugas ng mga kamay. Sobrang sarap at paborito ni Ninay ang mga kinuha niyang pagkain. Punong-puno ang kaniyang plato. Kasama niyang kumakain ang kaniyang mga kaibigan. Naubos na niya ang pagkain sa plato. Kumuha pa siya ng isang barbecue, dalawang hotdog, isang platong spaghetti, isang hiwa ng cake, at isang basong juice. Napatingin na lamang si Aling Grace, ang nanay ni Rodel kay Ninay. Mayamaya ay nasamid si Ninay. Natakot ni Aling Grace. Agad -agad itong kumuha ng isang basong tubig at ibinigay kay Ninay. Nakatapos ng kumain ang lahat. Humingi pa ng gelatin at ice cream si Ninay. Uwian na. Nabusog ang lahat. Nakakailang hakbang pa lamang palabas ng bahay nina Rodel, ay biglang sumakit ang tiyan ni Ninay. Subalit hindi siya nagpahalata. Dahan-dahan siya sa kaniyang paglalakad hanggang sa makauwi ng kanilang bahay. Hindi niya maintindihan ang sakit na kaniyang nararamdaman. Hinihilot na n’ya ang kaniyang tiyan subalit ayaw pa ring tumigil ang pagsakit.
Super Nanay,2,At sa huli, kapag okay na ang lahat ay ihahatid na niya kami sa paaralan. Pagkatapos ay pupunta na siya ng palengke para mamili ng aming pananghalian. ‘Yan ang super nanay ko. _______. Pagkatapos, habang gumagayak kami sa pagpasok, nililigpit na niya ang aming pinagkainan at ilalagay na niya ang mga ito sa lababo para hugasan _______. Pagmulat pa lang ng aking mga mata ay si Nanay na agad ang aking nakikita. Sa kusina, siya ang reyna. Laging handa na ang aming almusal bago pumasok sa eskuwela.
Ang Alkansya ni Arturo,3,Mahirap lamang ang pamilya ni Arturo. Ang ama niyang si Mang Delfin ay isang magsasaka subalit walang sariling lupa. Inuupahan lamang nito ang tinatamnan ng palay. Ang ina naman niyang si Aling Pacing ay simpleng maybahay lamang. Sampung taon na si Arturo. Siya ang panganay sa kanilang apat na magkakapatid. Sa pasukan ay nasa ika-apat na baitang na siya ng mababang paaralan. Kapag ganitong bakasyon ay sinasamantala ni Arturo ang pagkakataon. Gumagawa siya ng alkansiyang kawayan. Panahon ng pamumunga ng bungangkahoy sa kanilang bakuran, dahil maluwang ang kanilang bakuran ay maraming punong namumunga. Pinipitas nila ng kanyang inay ang mga bunga at itinitinda iyon sa palengke. Mabili ang kanilang mga tindang prutas. Kapag nakaubos sila sa paninda ay agad siyang binigyan ng pera sa kanyang inay. “Salamat po, Inay. Mayroon na naman akong panghulog sa aking alkansiya.” Masayang sabi ni Boyet. Hayaan mo anak, bago siguro maubos ang mga bunga ng ating mga puno ay mapupuno na ang alkansiya mo,” sabi ng kanyang inay. Napuno na ang alkansiya ni Boyet. Masipag kasi siyang mag-ipon. Nang malapit na ang pasukan ay nagkaroon ng malakas na bagyo at nasira ang mga tanim na palay ng tatay ni Arturo. Kakaunti lang ang kanilang inani. Nagkautang ang kanyang tatay. Nag-alala naman ang inay ni Boyet. Malapit na ang pasukan at nawala ang inaasahan nilang panggagalingan ng pera. “Baka hindi ka makapag-aral ngayong taong ito, anak,” malungkot na sabi ng kanyang inay.” “Makapagaral po ako, inay. Puno napo ang alkansiya ko. Ito ang gagamitin ko sa aking pag-aaral,” nakangiting sabi ni Arturo. Nakapag-aral si Arturo ng pasukang iyon. Salamat at naisipan niyang mag-impok para sa darating na pangangailangan.
Ang Aming Pangarap,3,Masayang nagkuwentuhan ang magkakaibigan habang nasa labas sila ng bahay ni Mariz na natutulog sa mga oras na iyon. Melvin: Wow! Ang galing mo palang umawit. Samakatuwid gusto mong maging singer. Ikaw Rico, ano ang gusto mo paglaki? Rico : Nais kong maging enhinyero. Gusto kong gumawa ng kakaibang desinyo na mas maganda at tipid sa budget tulad ng aking Tiyo Alfredo. Siya ang naghikayat sa akin na maging enhinyero pagdating ng panahon. Marilou: Ako gusto ko maging dentista. Gusto kong tumulong sa mga taong may sira ang ngipin at ayusin ang kanilang ngipin.
Ang Bagong Sapatos Ni Lito,3,Mahirap lamang ang pamilya ni Lito. Walang permanenteng trabaho ang tatay niya. Nag-aalaga naman ang nanay niya sa kaniyang mga nakababatang kapatid. Tulad ng ibang bata gustong-gusto ni Lito na magkaroon ng bagong sapatos. Ngunit hindi makabili ang tatay niya dahil laging inuuna ang pagkain. Isang umaga, naisipan ng tatay niya na maglako ng mga prutas at gulay. Agad sumama si Lito sa tatay niya. Napadaan sila sa isang bangketa na nagtitinda ng iba’t - ibang uri ng sapatos. Tinawag ang tatay ni Lito ng isang lalaki. “Tatay, halika po! Maari ko bang palitan ng sapatos ang tinda mo na saging?” Sambit ng nagtitinda ng sapatos na siya rin pala ang may-ari ng tindahan. “Oo iyong pambata na sapatos para sa anak ko na ito”, agad na sagot ng tatay ni Lito. Napalundag si Lito sa tuwa! Dahil sa barter trade sa kanilang bayan nagkaroon siya ng bagong sapatos.
Ang Batang Matapat,3,Si Lani ay walong taong gulang at nasa ikatlong baitang. Likas sa kaniya ang pagiging matapat kung kaya ay pinagkakatiwalaan siya ng kaniyang guro at mga kaklase. Tinuruan siya ng kaniyang mga magulang ng mabubuting asal at isa na rito ang pagiging matapat sa kapwa. Isang araw habang siya ay naglilinis sa silid-aralan ay natapik niya ang plorera ng kaniyang guro. Kinabahan si Lani dahil baka pagalitan siya ng kaniyang guro. Pagdating ng kaniyang guro ay ipinaliwanag niya kaagad ang mga pangyayari. “Patawarin mo po ako Bb. Reyes. Hindi ko po sinasadyang mabasag ang inyong plorera,” pagpapaliwanag ni Lani. “Naglilinis po kasi ako nang bigla kong natapik ang inyong plorera. Hindi ko po talaga sinasadya Bb. Reyes,” dagdag pa ni Lani. “Okay ka lang ba? Wala ka bang sugat?, ” pag-aalala ni Bb. Reyes. “Okay lang po ako Bb. Reyes, hindi naman po ako nasugatan,” malungkot na sabi ni Lani. “Huwag ka nang malungkot Lani, okay lang hindi mo
Ang Batang Si Pat,3,Si Pat ay isang malusog na bata. Mahilig siyang kumain ng gulay, isda at prutas. Palagi rin siyang umiinom ng gatas at nag-eehersisyo kaya malakas ang kaniyang katawan. Pangarap ni Pat na maging isang sundalo gaya ng kaniyang tatay Bon. Hangang-hanga siya sa kaniyang ama. Tinuturuan rin siya nito sa paglalangoy at pangingisda. Habang naglalaro, nakarinig siya ng batang sumisigaw ng saklolo sa may gawing sapa. Nakita niya ang isang batang nalulunod. Sinagip niya ang bata at inihatid ito sa kaniyang bahay. Tunay ngang magiging magaling na sundalo si Pat pagdating ng panahon.
Ang Hardin Ni Mang Apolo,3,Naisipan ng mga batang sina Lisa at Lito na pumunta sa hardin ni Mang Apolo upang maglaro ng habulan at taguan. Namangha ang mga bata sa malawak na hardin ni Mang Apolo. Marami itong mga tanim na puno at mga prutas tulad ng santol, saging, papaya at bayabas. May makikita rin ditong mga ibong umaawit na madalas dumadapo sa mga puno. Tuwang-tuwa naman si Mang Apolo na pagmasdan ang mga batang masasayang naglalaro sa kaniyang hardin. Isang araw, hindi nakita ng mga bata na lumabas ng bahay si Mang Apolo. Dahil dito, naglakas-loob ang mga batang katukin ang kaniyang bahay. Nilalagnat pala si Mang Apolo. Humingi ng tulong ang mga bata sa kanilang magulang. Nagamot si Mang Apolo sa ospital at naalagaan nang maayos kaya siya gumaling. I. Mula sa nabasang kuwento, punan ang graphic organizer. Piliin ang tamang sagot na nasa loob ng kahon. Isulat ang iyong sagot sa sagutang papel.
Ang Ibon sa Kakahuyan,3,Tuwing araw ng Linggo, nakasanayan na ng magkapatid na Mel at Ted na pumunta sa kakahuyan upang magpahinga. Habang sila ay nagpapahangin sa ilalim ng puno, bigla na lamang na may bumagsak. “Naku, may sugat ang ibon! Kawawa naman,”wika ni Mel. “Hawakan mo siya Mel. Hahanap ako ng dahon ng maluggay panggamot sa sugat niya,” wika naman ni Ted at agad na umalis. Pagdating ni Ted, agad niyang dinurog ito at inilagay sa sugat ng ibon. “Mamamatay ito kung pababayaan natin ito sa kakahuyan,” alala ni Mel. “Dalhin natin ito sa bahay upang mas maalagaan natin,” sagot ni Ted. Ilang araw ang lumipas, bumalik ang magkapatid sa kakahuyan at muli nilang pinalipad ang nasa kondisyon na ibon.
Ang Kabutihan ng Tao,3,Habang naglalakad si Toby sa daan, napansin niya na may pulubi na umiiyak. Nilapitan niya ito. “Bakit ka umiiyak?” tanong niya. “Ilang araw na akong hindi nakakakain,” sagot ng pulubi na si Sid. “Huwag kang mag-alala, may dala akong pagkain dito,” wika ni Toby. Hindi lamang pagkain ang ibinigay ni Toby. Binigyan niya ito ng tubig at pera. Lubos ang pasasalamat ni Sid. Ilang araw ang lumipas, may ilang kabataang naghahamon ng away kay Toby. Bigla siyang natakot dahil mag-isa lang siya. Mayamaya ay biglang napansin ni Toby na bigla na lamang nagtakbuhan ang mga bata dahil pinagalitan ito ni Sid. Tuwang-tuwa si Toby sa ginawa ni Sid. “Salamat Sid,” wika ni Toby. “Salamat din Toby. Tama lamang na tulungan kita dahil mabait kang bata,” sagot ni Sid. Mula noon ay naging mabuting magkaibigan si Toby at Sid.
Ang Magkapatid,3,Araw ng Sabado nang maisipan ng magkapatid na sina Roy at Poy na maglaro ng baril barilan sa loob ng kanilang tahanan. Gustong gusto nila itong laruin sapagkat pangarap nilang maging isang sundalo. Dahil mabilis nilang natapos ang paggawa ng takdang-aralin agad naman silang pinayagan ng kanilang ina. “Salamat inay” sambit ng dalawang bata. Masayang naglalaro sina Roy at Poy sa isang madilim na bakanteng silid sa kanilang bahay. Habang sila ay naglalaro may nakita silang isang kandila at posporo sa gilid. Kinuha nila ito at pinaglaruan. Hindi alintana ng dalawang bata ang maaaring sakuna na maidudulot nito. Buti nalang ay maagang nakauwi ang kanilang ama galing sa trabaho at sila ay nakita at pinagsabihan. Punan ng angkop na letra ang kahon upang mabuo ang salita. Isulat ang iyong sagot sa sagutang papel.
Ang Masayang Tagpuan,3,Masaya. Walang kasing saya. Ito ang nararamdaman namin tuwing umaga pagpasok sa klase ni Gng. Cristy Pascual. Bukod sa malinis at maayos, maaliwalas din ang aming silid-aralan. Tuwang-tuwa kaming nagbabasa ng mga kuwento gamit ang miktinig para sa mas malakas at malinaw na pagsasalita. Kung minsan, kapag may mga salitang hindi namin naiintindihan, sumasangguni kami sa talatinigan. Gumagamit si Gng. Pascual ng makabagong teknolohiya sa pagtuturo katulad ng internet at laptop. Dala-dala niya palagi ang pantablay para hindi malo-lowbat. Kung minsan ay hinahayaan niya kaming mangalap ng impormasyon sa pook-sapot tulad ng Google at Youtube gamit ang internet. Sa pagtatapos ng taon, isang makulay na abaniko ang aming handog para kay Gng. Pascual bilang sukli sa napakagandang karanasan sa aming masayang tagpuan.
Ang Paghihintay,3,Sabik na sabik ang magkapatid na sina Eric at Sem dahil ngayon ang araw na mamamasyal sila sa karnabal para sumakay sa Ferris Wheel o tsubibo kasama si Tiyo Ruel na kararating lamang galing sa Japan. Alam nilang maraming dalang pasalubong si Tiyo Ruel na nakalagay sa kanyang bag na de gulong o tampipi. Habang naghihintay sila sa kanilang tiyo ay naisipan nilang kunin ang mga barya sa kanilang wallet o kalupi at pinagdikitdikit ang mga ito gamit ang magnet o batobalani. Lumipas ang ilang sandali ay may dumating na isang lalaki ngunit hindi nila agad nakilala dahil sa suot nitong antipara dahil malabo na ang mga mata nito. Ito na pala ang kanilang Tiyo Ruel na kanina pa nila hinihintay. Masaya nila itong niyakap at agad na silang umalis upang mamasyal.
Ang Pamilya,3,Sina Mang Deon at Aling Elay ay masisipag at mapagmahal na mga magulang. Mayroon silang limang anak na nagsisikap mag–aral nang mabuti. Ito ay sina Lelel, Sugar, Jing, Jam at Bong. Mababait at masunurin ang kanilang mga anak kaya naman palaging masaya ang kanilang pamilya. Tuwing walang pasok sa eskwela ay nagpupunta ang buong pamilya sa kanilang bukirin. Marami silang tanim na mga prutas gaya ng mangga, makopa, durian, santol at lansones. Isang araw, nakita nilang nasisira ang mga bunga ng kanilang mga punong mangga dahil sa mga insekto. Agad nilang binalot ng lumang dyaryo ang mga bunga. Madaling natapos ang kanilang gawain. Talagang napakasaya ng pamilya kung lahat ay nagtutulungan at nagmamahalan.
Ang Pamilyang Nagkakaisa,3,Masaya ang aming pamilya. Araw-araw, ipinaparamdam nina nanay at tatay ang pagmamahal nila sa aming magkakapatid. Tinuturuan nila kami ng magagandang asal lalong-lalo na ang pananalig at pagmamahal sa Diyos. Sama-sama kaming nagsisimba at nagdarasal. “Mahalin ninyo ang Diyos at gawin ang mabuti sa kapwa,” iyan ang palaging bilin nila sa amin. Lumaki kaming may malasakit sa isa’t isa. Nagtutulungan kami sa anumang gawain sa aming tahanan. Kapag nahihirapan ako, nariyan palagi sina ate at kuya upang ako’y alalayan. Ang bawat problema ay aming nalalampasan dahil kami ay nagkakaisa at nananalig sa Poong Maykapal.
Ang pangarap ni Raprap,3,Isa si Raprap sa mga mag-aaral na nasa ikatlong baitang. Matalino siyang bata. Iyan ang napapansin ni Gng. Lorna Santos na kaniyang tagapayo. Tuwing tanghali, may inilalaan siyang oras para turuan niyang magbasa ang kaniyang kaklase na si Gab. “Ginang Santos, maaari po bang humiram ng pinapabasa mong aklat kay Gab,” ang sabi ni Raprap sabay akbay kay Gab papalabas ng silid aralan. Isang hapon, bago mag-uwian, “Rap, natutuwa akong tinuturuan mong magbasa si Gab”, sambit ni Ginang Santos. “Gusto ko po kasi kayong tulungan upang matutong bumasa si Gab at pangarap ko pong paglaki ko ay magiging katulad mo po ma’am, isang guro”, sagot ni Raprap. Masaya at napaluha ang guro sa kaniyang narinig. Mula noon, si Raprap ay tinaguriang little teacher sa kanilang klase.
Ang Piknik Sa Energy Park,3,Nagsisimba ang pamilya ni G. Rudy Mercado tuwing Linggo. Pagkatapos magsimba, nagpipiknik silang mag-anak sa Energy Park. Sama-sama silang kumakain sa parke sa inihandang pagkain ni Nanay Alma tulad ng adobong manok, sinigang na hipon na may gulay, inihaw na bangus at mga prutas. Nagdarasal muna sila bago kumain. Matapos kumain ay nagpapalipad ng saranggola sina Jef at Jec sa malawak na parke. Si Kris naman ay aliw na aliw sa duyan. Abala naman ang kanilang nanay sa paghahanda ng meryenda nila. Masayang-masaya ang mag-anak.
Ang Umaga ni Ding,3,Si Ding ay isang mabait at responsableng mag-aaral. Sa murang edad pa lamang ay alam na niya ang kaniyang mga gagawin sa bahay bago pumasok sa eskuwela. Pagkagising niya sa umaga ay agad siyang nagdadasal at nagliligpit ng kaniyang higaan. Pagkatapos, inihahanda na niya ang sarili upang maligo at magbihis. Sabay-sabay silang nag-aalmusal ng kaniyang pamilya. Nagsisipilyo rin siya pagkatapos kumain at inaayos niya ang kaniyang sarili sa harap ng salamin. Bago umalis ng bahay, nagpapaalam muna siya sa kaniyang pamilya. Laging napapangiti ang kaniyang mga magulang at kapatid dahil kaya na ni Ding na ihanda ang kaniyang sarili nang mag-isa.
Araw sa Barangay,3,Bata at matanda ay may kani-kaniyang gawain sa pagdiriwang ng Araw ng Barangay. Lahat ay abala sa kanilang mga gawain. Ang mga kababaihan ang nag-aayos ng mga palamuting bulaklak sa entablado para sa gagawing programa. Ang mga kalalakihan naman ang nakatoka sa pagkabit ng mga banderitas. Abala ang mga kabataan sa pag-eensayo ng sayaw para sa paligsahan, Kami naman ay tumutulong sa paglilinis ng aming mga tahanan.
Bakit Bawal Lumabas,3,Noong nakaraang taon ay masayang-masaya ang mga bata na pumunta sa paaralan sa lungsod ng Tagum. Puwedeng sumakay ang mga bata sa motorsiklo o traysikel kasabay ang kanilang mga kapatid, kaklase at mga kaibigan at pati na rin mga magulang at sinumang pasahero. Ngunit, biglang nagbago ang lahat. Idiniklara ng mayor ang “Enhanced Community Quarantine o ECQ” sa buong lungsod kaya hindi na puwedeng lumabas ang mga bata at matatanda. Hindi na rin puwedeng sumakay ng sabay dahil kailangan ang physical distancing upang hindi magkahawaan. Ito ay dahil sa delikado at nakamamatay na Coronavirus o COVID-. Kapag nakahanap na ang ating pamahalaan ng lunas o bakuna para rito, puwede na tayong lumabas.
Batang Matulungin,3,Si Alisa ay nagmamadaling lumabas sa paaralan upang umuwi. Paggagalitan siya ng ina kapag mahuli siya sa pag-uwi. Habang naghihintay siya ng sasakyan may lumabas na mag-ina sa paaralan. Sa unang tingin palang niya, kitang-kita na masama ang pakiramdam ng bata. Tumayo ang mga ito sa tabi upang umabang din ng sasakyan. Namimilipit sa sakit ng tiyan ang bata. Nagmamadali siya sa pag uwi dahil sa pagalitan siya ng ina kapag nahuli sa pag-uwi subalit naawa siya sa bata. Alam niyang mas kailangan ng mag-ina na sumakay kaagad, kaya ipina-ubaya nalang niya ang sasakyan sa kanila. Nagpasalamat ang ina ng bata. Naghintay muli si Alisa ng susunod na sasakyan na masaya dahil nakatulong siya sa kapwa kahit sa munting paraan. Ano kaya ang magiging wakas ng kuwento?
Benepisyo ng Tsokolate,3,Isa sa mga karapatan ko bilang isang bata ay mabigyan ng sapat at masusustansiyang pagkain. Tungkulin ko naman na panatilihing malusog ang aking pangangatawan. Kailangang piliin ko ang aking mga pagkain. Pero hindi naman ibig sabihin nito, hindi na ako kakain ng mga pagkaing talagang gusto ko tulad ng tsokolate. Sabi nila masama ito sa aking kalusugan lalo na sa aking mga ngipin. May nabasa ako na hindi naman pala sa lahat ng pagkakataon ay masama ang epekto ng ilang pagkain sa ating katawan, lalo na ang mga matatamis gaya ng tsokolate. Sa totoo lang, may ilang benepisyo rin ang nakukuha dito. Ilan sa mga ito ay: Nakakapayat – Tama ang pagkakabasa mo, nakakapagpapayat ang tsokolate, kabaliktaran sa pag-aakala ng marami na ito ay nakakataba. Sa ginawang pag-aaral ng mga eksperto sa University of California, natuklasan na nakakapagpabilis ng metabolismo ang tsokolate. Dahil dito, agad na natutunaw sa ating katawan ang calories na nagiging sanhi ng pagtaba. Nakapagpapatalino – Kukuha ka ba ng pagsusulit? Bakit hindi muna kumain ng ilang bar ng tsokolate para mas gumana ang iyong IQ? Ang dark chocolAte ay mayaman sa kemikal na nakapagpapaalerto sa utak ng tao. Ito ay ang flavonoids. Nagpapabilis ang kemikal na ito ng daloy ng dugo na patungo sa utak. Nakapagpapalakas – Mahusay itong baunin kung ikaw ay namamasyal. Bakit? Tumutulong kasi ang theobromine na taglay nito para mas lalo kang lumakas. Ang kemikal na ito ay matatagpuan din sa kape at ilang energy drink. Maganda din itong pagkunan ng magnesium at chromium na kilala bilang energy producer Nakakaalis ng kulubot sa mukha/balat – Kung ang mga prutas at gulay ay nagtataglay ng antioxidants, gayundin ang tsokolate na siyang nagbibigay ng makinis na mukha o kutis sa iyo.
Isinulat ni Asi,3,Ipinakita ni Malou sa nanay niya ang listahan ng kaniyang mga gagawin sa araw na walang pasok. “Una, gigising po ako sa ikaanim ng umaga. Pangalawa, aayusin ko po ang aking higaan. Pangatlo, pagkatapos ko pong maligo at mag-ayos ng sarili, mag-aagahan po ako. Pang-apat, tutulong po ako sa paghuhugas ng pinggan at sa paglilinis po ng bahay. Panghuli, magsasanay po ako ng cursive writing, ito po ang bilin ng aking guro,” pagbabahagi ni Malou. “Maganda ang mga plano mo, anak,” ang masayang saad ng nanay ni Malou. “Malaki ang maitutulong mo sa amin at sa iyong sarili.”
Mangarap Tayo,3,Nasa bahay sina Anton at Mimi. Nakahanda na sila sa pagdalo sa pagtatapos ni Kiko. Ngayong araw kasi ang pagtatapos ni Kiko ng kaniyang pag-aaral sa elementarya. Pagdating nila sa paaralan, narinig nila na nagsasalita sa entablado ang panauhing pandangal. “Ang pagtatapos sa elementarya ay umpisa sa pag-abot ng inyong mga pangarap sa buhay,” ang sabi nito. Doon, napagtanto nila na dapat pala talagang mangarap na makapagtapos ng pag-aaral. Batay sa kuwentong binasa, salungguhitan mo ang pamagat ng kuwento, ikahon ang tauhan, at bilugan ang tagpuan ng kuwento.
Mga Kabuhayan sa Eastern Samar Apektado ng Pananalasa ng Bagyong Ambo,3,Apektado ang kabuhayan ng mga residente ng Eastern Samar matapos manalasa ng bagyong Ambo nitong buwan ng Abril. Katulad ni Evangeline Jataas mula sa Barangay Binugawan sa bayan ng San Policarpo na mangiyak-ngiyak dahil sa sinapit ng kanilang mga tanim na melon na aanihin na sana pero dahil sa lakas ng hangin at baha dulot ng bagyo, hindi na ito mapapakinabangan.Kasama rin sa mga nasalanta ang tanim nilang mga pakwan, sitaw, at ampalaya. Kwento pa niya, ngayon lang sila nakaranas ng ganitong kalamidad. Marami pa ring mga gulay ang nasisira. Dito umaasa ang pamilya nila para pambili ng bigas at nangangamba pa sila na matigil sa pag-aaral ang kanilang mga anak dahil maghihintay sila na makabangon ang kanilang mga pananim. Sa inisyal na tala ng Provincial Disaster Risk Reduction and Management Council ng Eastern Samar, aabot na sa , pamilya ang apektdo ng bagyong Ambo. Inaasahan naman ng mga apektadong residente na mas magiging mabilis pa ang pamamahagi ng tulong sa mga apektadong residente matapos isailalim sa state of calamity ang na bayan ng Eastern Samar na matinding napinsala ng bagyong Ambo.
Nakababagot na Araw,3,Isinama ako ni Tatay Luis sa bahay ng aking mga pinsan. Noong una ayokong sumama dahil sila ay nakatira sa malayong baryo. Pero wala akong nagawa. Unang araw pa lamang ay inip na inip na ako dahil wala akong malaro. Hindi pinadala ang PSP ko. Wala ring computer shop sa lugar na ito. Sana nadala ko ang laruan kong robot at kotseng de-remote. Nakababagot talaga. Kinahapunan, habang nakadungaw ako sa bintana, nakita ko ang aking mga pinsan at iba pa nilang kaibigan na masayang naghahabulan. Nagtataka ako dahil nakita kong may latang pinatumba gamit ang tsinelas, bago sila nagtakbuhan. Kitang- kita ang kasiyahan sa mukha nila. Mayamaya, kumaway ang isang pinsan ko at pinalabas ako ng bahay. Hindi nagtagal, kasali na rin ako sa tawanan at kulitan nila. Nalaman ko na tumbang preso pala ang tawag sa larong iyon. Isinali rin nila ako sa larong patintero, luksong-baka, at piko. Nawala sa isip ko ang computer games, pati na ang aking mga laruan.
Pandemic Crisis Covid – 19,3,Kinumpirma ang pagkalat ng pandemyang COVID-, isang bagong nakahahawang sakit na sanhi ng SARS-CoV-, sa Pilipinas noong Enero , , kung kailan nakumpirma ang unang kaso ng COVID- sa kalakhang Maynila – isang Tsina na taong gulang na naipasok sa Ospital ng San Lazaro sa Maynila. Nakumpirma ang ikalawang kaso noong Pebrero , na isang taong gulang na Tsino na namatay isang araw bago ang kumpirmasyon, at ito ang unang kaso na kumpirmadong pagkamatay dahil sa sakit na nasa labas ng pangunahing lupain ng Tsina. Nakumpirma ang unang kaso ng isang tao na walang kasaysayan ng paglalakbay noong Marso , isang lalaking edad na madalas pumunta sa isang bulwagang panalanginang Muslim sa lungsod ng San Juan, Kalakhang Maynila, na nagdulot ng suspetsa sa transimisyon ng COVID- sa pamayanan ay parating na sa Pilipinas. Nakumpirma ang asawa ng lalaki na nahawaan noong Marso , na ang unang lokal na transmisyon na natiyak.
Pasukan Na Naman,3,Pasukan na naman. Abala na ang lahat sa Mababang Paaralan ng Pagsabangan. Ang mga mag-aaral ay masaya dahil makikita na naman nila ang kanilang mga kaklase at kaibigan. Napapaiyak na si Marta sa kaba. Magsisimula na kasi ang klase ngunit hindi pa niya nahahanap ang kaniyang silid-aralan. Ilang saglit lang may lumapit na sa kaniya na batang babae at nagpakilala bilang si Rita. Natuwa si Marta. Sa wakas may bago na siyang kaibigan. Batay sa binasang kuwento, ilarawan ang bahagi ng kuwento sa pamamagitan ng pagkompleto sa hinihingi ng graphic organizer. Pumili ng sagot sa ibaba at isulat ito sa sagutang papel.
Sa Panahon ng Pandemya,3,Tumigil ang pag-ikot ng mundo ng mga tao sa pagdating ng pandemyang Coronavirus Disease (COVID ). Isa na rito si Mang Kardo na isang Overseas Filipino Worker (OFW). Masaya siyang umuwi sa Pilipinas upang makapiling ang kaniyang pamilya. Pagdating sa bansa ay matapat niyang sinagot ang Health Declaration Card ng Bureau of Quarantine (BOQ). Sinuri siya gamit ang thermal scanner at nakitang may lagnat siya. Dinala siya sa isang ospital upang i-quarantine at upang mamonitor ang kaniyang kalagayan. Hindi na muna siya pinauwi sa kanilang bahay. Pagkalipas ng tatlong linggo ay nakauwi na rin si Mang Kardo. Masaya siya nang makita ang kaniyang pamilya. “Salamat po sa Panginoon, hindi ako nahawaan ng sakit”. Mangiyak-ngiyak na sabi ni Mang Kardo.
Si Allen at si Ning Ning,3,Sina Allen at Ningning ay magpinsan. Si Allen ay nasa ikatlong baitang na samantalang si Ningning ay nasa unang baitang pa lang. Tuwing umaga ay dinadaanan ni Allen si Ningning sa kanilang bahay upang sabay na sila sa pagpasok sa paaralan. Mabait na kuya si Allen. Palagi niyang binibigyan ng baon si Ningning at tinutulungan ito sa kaniyang mga takdang-aralin. Magkasundung-magkasundo ang magpinsan. Hinahatiran ni Ningning ang kaniyang Kuya Allen ng mga kakaning gaya ng biko at suman. Sabay nila itong kinakain habang nanonood ng kanilang paboritong palabas sa telebisyon na cartoons. Isalaysalay muli ang buong kuwentong nabasa sa tulong ng mga balangkas ng story strips na may larawan. Lagyan ng bilang hanggang ang kahon. Isulat ang iyong sagot sa sagutang papel.Mabait na kuya si Allen. Palagi niyang binibigyan ng baon si Ningning. Hinahatiran ni Ningning ang kanyang Kuya Allen ng mga kakaning gaya ng biko at suman. Sabay nila itong kinakain habang nanonood ng kanilang paboritong palabas sa telebisyon na cartoons. Tuwing umaga ay dinadaanan ni Allen si Ningning sa kanilang bahay upang sabay na sila sa pagpasok sa paaralan. Sina Allen at Ningning ay magpinsan. Si Allen ay nasa ikatlong baitang na samantalang si Ningning ay nasa unang baitang pa lang. Tinutulungan ni Kuya Allen si Ningning sa kanyang mga takdang-aralin.
Si Pam,3,Ito si Pam. Isa siyang batang matalino, masayahin at maganda. Mahilig siyang kumanta at sumayaw. Marunong din siyang tumula. Isa rin sa kinahihiligang gawin ni Pam ay ang pagguhit. Masaya si Pam tuwing siya ay gumuguhit. Marami-rami na rin ang kanyang naguhit gaya ng mga bundok, punong-kahoy, prutas, bulaklak at magagandang tanawin gaya ng palayan at karagatan. Araw-araw sa kanilang tahanan ay naging libangan na ni Pam na gumuhit ng mga bagay na nakapagpapasaya sa kaniya. Sa lahat ng iginuhit ni Pam, ang larawan ng kaniyang mahal na pamilya ang pinakapaborito niya. Makikita rito sina Mang Pol at Aling Mari, ang mga magulang niyang palaging nakasuporta sa mga nais niyang gawin. Inaaruga at tinuturuan nila nang husto si Pam kaya naman siya naging mabait, matalino at mapagmahal na bata.
Tagubilin,3,Ang kagandahan ko ay tila paraiso, Ngunit bata at matanda ay inaabuso ako, Punongkahoy pananggalang sa malakas na bagyo, Pinutol at ginawang troso. Ang aking hiling huwag akong abusuhin, Kapaligiran ko sana ay laging linisin, Mga basurang nagkalat dapat ating pulutin, At huwag itapon sa dagat na irog natin. Pangangalaga sa kapaligiran ay laging tandaan, Panatilihin ninyo ang taglay kong kagandahan, Dahil ito ay nagsisilbing likas na kayamanan, Na maipagmamalaki sa mga dayuhan at kaninuman.
Tara Na Laro Tayo!,3,Kapag narining mo ang salitang “Laro” ano ang unang papasok sa isip mo? Online Games? Mobile Games? Computer Games? O Larong Pinoy? Pero alam mo bang maraming mga laro na sadyang sariling atin? Ang tawag dito ay mga laro ng lahi. Isa ito sa mga nagpapakilala ng ating pagiging Pilipino. Tumutulong ito sa paghubog ng pagkakaisa natin, ang pagiging isport. Ginagawa rin nitong alisto ang isip at malakas ang ating pangangatawan. Higit sa lahat binibigyan nito ng masayang karanasan ang bawat batang Pilipino. Sino ang hindi nakakaalam ng larong Jack en Poy? Ito ay isang larong kinagigiliwan ng lahat, bata man o matanda. Nariyan din ang piko na ang kailangang pamato ay puwedeng isang maliit na bato na nasa tabi-tabi lamang. Kung marami kaming goma o rubber band, pagdugtung-dugtungin lamang ang mga ito. Tawagin ang mga kaibigan at lumukso habang umiikot nang pabilis ang nilubid na goma. Kapag nasabit ang iyong paa, taya ka na. Ito ang luksong lubid. Kung gabing maliwanag ang buwan, yayain ang iyong mga kaibigan at kayo ay magtagu-taguan sa labas ng bahay. Mag-ingat lamang sa pagtatago at baka mahuli ka kaagad. Kung ayaw mo ng tagu-taguan, puwede rin na maglaro tayo ng bahay-bahayan sa loob o labas man ng bahay. Talagang masaya ang mga larong pinoy dahil masusubok nito ang pisikal na pangangatawan mas maganda pa ang aktwal na pakikipaglaro sa mga kabigan. Ito ay ilan sa mga laro ng ating lahi na talagang napakasayang laruin. Kung iisa-isahin natin lahat hindi tayo matatapos. Kaya, tara na, laro na tayo!
Tatlong Magkakaibigan,3,May tatlong magkakaibigan na nagkasundong maglakad- lakad sa kalye. Makikita mo sa mukha nila ang kasiyahan habang nasa kalye sila. Ehsan: Dali! Tumawid tayo sa kabilang kalye. Sav: Sige, tumawid tayo. Zemira: Uy! Teka. Hindi tayo pwedeng tumawid diyan baka tayo masagasaan. Ehsan: Bakit hindi? Wala namang sasakyang dumadaan. Zemira: Sabi kasi sa akin ni Nanay, kailangang sa tamang tawiran lang tumawid para iwas- disgrasya. Sav: Ganoon ba? Eh, di doon tayo tumawid sa banda roon na may nakalagay na simbolo. Ehsan: Sige, tara! (sabay tapon sa balat ng kendi sa daan) Zemira: Ehsan, Bakit mo itinapon diyan ang iyong basura? Di mo ba nakikita ang nakalagay na babala at simbolo sa gilid ng ating dinaraanan? Ehsan: Sorry Zemira. Nakita ko ang simbolo na bawal magtapon ng basura kahit saan. (sabay pulot sa kanyang itinapon na balat ng kendi at inilagay niya sa basurahan). Masayang tumawid ang magkakaibigan papunta sa kabilang kalye.
Tungkulin sa Tahanan,3,Maraming natutuwa sa pamilya nina Aling Nita at Mang Karding. Napalaki kasi nila ang kanilang tatlong mga anak nang mabuti. Sila ay mababait at masisipag na minana nila sa kanilang mga magulang. Si Nelo ang panganay nilang anak. Siya ang katuwang ng kaniyang ama sa pag-aalaga ng kanilang mga alagang hayop. Si Mina ang nagdidilig ng kanilang mga halaman at tumutulong sa kaniyang ina sa pagluluto at paglalaba. Ang bunso namang si Ben ang nagliligpit ng kanilang hinihigaan at mga laruang nakakalat. Natutuwa siya kapag malinis ang kanilang bahay. Ang pamilya nila ay tinaguriang modelong pamilya dahil sa ipinakitang pagtutulungan at kasipagan sa paggawa ng mga tungkulin sa kanilang tahanan.
Alamat ng Kumot v1.0,1,Ang kuwentong ito ay tungkol sa buhay ng isang mahirap na pamilya na puno ng pagmamahalan. Sila ay nakatira sa sira-sirang kubo, na kung uulan, kikidlat at kukulog ay mararamdaman ang sakit at hapdi na dulot ng kalikasan. Dito matutunghayan kung paano nagsimula ang isang bagay na naging panangga nina Kuku at Motmot sa ginaw at lamig. Ang kuwentong ito ay naaangkop sa unang baitang at maaari ring maging kagamitan sa pagtuturo ng Filipino. 	Noong unang panahon mayroong magkapatid na sina Kuku at Motmot. Sila ay nakatira sa sira-sirang kubo. 	 Sa loob ng kanilang tahanan ay mararamdaman ang pagmamahalan ng bawat isa. 	Isang araw, biglang sumama ang panahon at naging malamig ang paligid. 	 Si Kuku at si Motmot ay natutulog sa sahig. Ginaw na ginaw sila dahil sa malakas na ulan na tumutulo mula sa bubong.” Nanay, tatay ginaw na ginaw na ako”, ang sabi ni Kuku. 	 Awang-awa ang mga magulang nina Kuku at Motmot sa kanila. Naisipan nilang kumuha ng dahon ng saging. 	Hindi makatulog sina Kuku at Motmot kaya kumuha agad ng lumang damit ang kanilang ama’t ina.Pinagtapi-tagpi ito at ginawang pantakip sa magkakapatid. 	 Dahil sa sitwasyong ito, naisip ng mag-asawang gumawa nang malaki at mahabang telang maaaring gamiting panangga sa ginaw at lamig sa oras ng pagtulog. 	 “Salamat po Nanay, Tatay. Ang sarap ng tulog ko,” wika ni Kuku. “Nanay, Tatay marami pa pala tayong mga lumang damit. Gagawa ako ng katulad nito”, ang sabi ni Motmot. At sila ay masayang nagtatawanan. 	 Magmula noon tinawag nila itong “Kumot” hango sa pangalan nina Kuku at Motmot.
Ang Aklat ni Nat,1,ANG AKLAT NI NAT A “ da, tanghali na papasok na!” sigaw ni Aling Aini. “Opo, Inay! Hala! Lagot! Ang gamit ko! Hindi ko pa naililigpit,” wika ni Ada na nagmamadali. Sa dami ng kaniyang sinulat, ginupit at ginuhit kagabi, nakalimutan niyang magligpit ng kaniyang mga gamit. “Mga bata, ilabas ang aklat at buksan sa pahina sampu,” wika ni Bb. Cruz sa mga mag-aaral. Natulala si Ada. Lagot! Naiwan niya ang mga aklat sa bahay. Buti na lang katabi niya si Nat. Si Nat, araw-araw dala ang aklat. Maayos na napabalatan ang mga ito. Walang tiklop na pahina, walang sulat ni isa. Minsan … “Ada, halika magbasa tayo,” wika ni Nat. Isang araw, lumiban sa klase si Nat. Tulad ng dati, iniwan ni Ada ang kaniyang mga aklat. “Ada, bakit hindi mo nasagutan ang gawaing pang-upuan?” tanong ng guro. Tinawag ng guro si Ada. “Naiwanan ko po ang aking aklat sa bahay at wala din po si Nat,” natatakot ngunit matapat na wika niya. “Ada, bukas dalahin mo ang iyong mga aklat at huwag iiwanan sa bahay,” sabi ng guro. Sumunod na araw, nalaman ni Ada na nagkasakit si Nat. Nagpunta si Aling Nena upang ipaliwanag ang kalagayan nito sa guro. “Buksan ang aklat sa pahina labing-apat at tayo ay babasa ng maikling tula. Ada, maaari mo bang basahin ang unang taludtod ng tula?” nakangiting wika ng guro. “W-wala po akong dalang aklat,” umiwas ng tinging tugon nito sa guro. Nabahala ang guro sa sagot ni Ada. Matapos ang klase, kinausap muli ng guro si Ada. “Bakit mo ulit naiwan ang iyong mga aklat? Pangalawang beses na ito Ada.” usisa ng guro. “Iniiwan ko po talaga, kasi po ito ay mabibigat, malalaki at marami.” matapat na wika ni Ada na maluha-luha pa. Dagliang nag-isip ang guro. Ang mga aklat ay mabibigat, marami at malalaki. Sinuri ng guro ang mga aklat. Araw-araw inihahatid si Nat ng kaniyang ama sa pagpasok sa paaralan, bitbit ang mga aklat nito sa isa pang bag. Minsan nakita ni Ada na magkausap ang guro at ang ama ni Nat. “Kumusta na kaya si Nat? Ano kaya ang sakit nito at hindi na halos pumapasok,” nag- aalalang iniisip ni Ada. Kinabukasan, may mga plywood at kahoy na makikita sa labas ng silid-aralan, naroroon din ang ama at ina ni Nat. “Ano kaya ang mayroon?” tanong ni Ada sa sarili. Pero higit sa tuwa, natanaw ni Ada ang estante sa sulok ng silid- aralan, dalawang estante na kulay lila at asul. “Ang mga iyan ay handog ng inyong mga magulang,” wika ni Bb. Cruz. Napagkasunduan nila na mag-ambagan para sa estante na paglalagyan ninyo ng aklat para hindi na ninyo dadalhin ang mga ito.” “Iyan ay dahil sa iyong katapatan, Ada, sinabi mo ang hirap ng pagdadala ng aklat sa paaralan araw-araw. Iyan din ang dahilan bakit nagkakasakit ang iba mong kamag-aral.” “Mula sa araw na ito, ang aklat na iuuwi ay mga gawaing bahay lamang at mga aklat na inyong babasahin. Ang iba ay iiwan na sa estante pero malaya ninyong makukuha upang basahin.” Masayang nakangiti ang guro, si Nat at si Ada. Agad na tumayo si Ada, inilabas ang aklat at dali-daling inilagay sa estante.
ang batang msasikap v1.0,1,May isang batang ang pangalan ay Maria. Mahirap na pamilya ang kaniyang pinagmulan. 	 Nakaaaliw ang kaniyang pag-uugali. Si Maria ay masunurin at magalang. 	 Maraming kaibigan si Maria. 	 Masipag siya sa pag-aaral kahit na hirap sila sa buhay. Parating nakikilahok si Maria sa mga patimpalak sa paaralan. 	 	 Masaya siyang pumapasok sa paaralan araw-araw kahit na tumutulong siya sa bukid tuwing Sabado. 	 Bukod sa pagtulong sa bukid, tumutulong din siya sa mga gawaing bahay, sa halip na makikipaglaro lamang sa kaniyang mga kaibigan. 	 Pagkatapos ng kaniyang trabaho, nakipaglaro naman siya sa mga kaibigan na sina Betty, Ethan, at Alfred. Masaya silang naglalaro at hindi sila nag-aaway. 	 	 Tuwing Linggo, sama-sama silang buong pamilya sa pagpunta sa simbahan. Sila ay nagpapasalamat sa Poong Lumikha sa lahat ng mga biyayang ibinigay sa kanilang pamilya. Masaya at naaaliw ang mga magulang ni Maria sa kaniya. 	 	 Ginagawa ng mga magulang ni Maria ang lahat ng kanilang makakaya upang suportahan ang kaniyang pag-aaral. 	 Malayo ang nilalakad ni Maria kaya maaga siyang pumapasok sa paaralan. 	 Nag-aaral nang mabuti si Maria bilang sukli sa kabutihan ng kaniyang mga magulang. 	 Masayang pumapasok sa paaralan si Maria kahit kaunti lang ang kaniyang baon. 	 Hindi siya nakikipag-away. Umiiwas si Maria sa gulo. 	 Nakapagtapos siya ng pag-aaral sa Mababang Paaralan ng Bitnong. 	 Tuwing bakasyon, tumutulong siya sa pagtatrabaho sa bukid upang makaipon para sa kaniyang pagaaral. 	 Nakaugalian niyang mag-ipon ng pera para makabili ng gamit na gusto niya. 	 Ipinagpatuloy niya ang pag-aaral sa Sekondarya sa Munguia National High School. 	 Nahirapan siya sa unang araw sa sekundarya dahil wala pa siyang kakilala. 	 Sa mga sumunod na araw ay naging masaya na si Maria dahil nagkaroon na siya ng bagong mga kaibigan. 	 Sa kaniyang pagsisikap, nakapagtapos siya ng sekundarya at nakakuha ng parangal. 	 Tinutulungan niya ang kaniyang nanay sa pagtitinda ng mga gulay upang makaipon ng pera para sa kaniyang pag-aaral. Hindi siya nahihiyang magtinda ng mga gulay. 	 Kumuha siya ng kursong Pagkaguro sa Nueva Vizcaya State University. 	 Masinop siya sa pera. Ang mga mahahalagang bagay lamang ang kaniyang binibili. 	 Sa kaniyang pagsisikap, nakapagtapos siya sa antas Kolehiyo. Sa taon din iyon, siya ay nakakuha ng lisensiya sa pagtuturo. 	 Nagboluntaryo siya nang ilang taon bago nakapasok sa Department of Education bilang public school teacher. 	 Sa ngayon, masaya siyang nagtuturo sa Mababang Paaralan ng Bitnong.
Ang Batang si Karen!,1,Ang masaya at kumpletong pamilya ni Karen. Si Karen ay maalalahanin. mabait at Siya ay tumutulong sa kanyang ina sa gawaing bahay. Kahanga - hanga ang taglay niyang pag-uugali. Sadyang dapat tularan ng ibang bata. Kapag walang ginagawa nagbabasa ng mga libro sa silid aklatan. Isang araw siya ay napagalitan ng kanyang ina, ngunit hindi siya sumasagot at mahinahon niyang tinanggap ang pagkakamali. Masipag din siyang mag-aral at nangunguna sa klase. Siya rin ay tumutulong sa pagtatanim ng gulay. Kaya natutuwa ang kanyang mga magulang. Pagkatapos sa eskwela ay umuuwi agad siya upang makatulong sa magulang.
Ang Batchoyan sa La Paz,1,Ang Manunulat 	 Ito ang mag-asawang Elizalde at Marlyn, ang may-ari ng Elimar’s Batchoyan sa Distrito ng La Paz, Lungsod ng Iloilo. 	 Elimar ang tawag sa kanilang kainan dahil Eli para Elizalde at Mar para sa Marlyn. Si Mang Eli ang tagaluto at si Aling Mar naman ang kahera. 	 Bukang liwayway pa lamang ay bukas na ang batchoyan ng mag-asawa. 	 Unti-unting nagsipagdatingan na ang kanilang mga suki, karamihan ay may-ari ng mga tindahan sa nasabing lugar. 	 Hinahanap-hanap nila ang timpla at lasa ng batchoy na luto ni Mang Eli. 	 “Naku, Mang Eli, ang sarap talaga ng batchoy mo,” wika ng isa nilang suki. 	 “Kaya nga kahit araw-araw pa akong kumakain dito ay talagang hindi ako magsasawa,” ani pa ng isa. 	 Sa tuwing naririnig ni Mang Eli ang mga magagandang puna tungkol sa batchoy, ay lumalaki ang kanyang puso at lalo pa niyang sinasarapan ang kanyang timpla. 	 Dinaragdagan pa niya ng sikretong sangkap kaya lalo pa itong nagugustuhan ng marami. 	 Isang araw, dinayo ng napa karaming turista ang nasabing batchoyan sa La Paz dahil sa pagdiriwang ng Dinagyang. Kaya abalang-abala si Mang Eli sa pagluluto at si Aling Mar naman sa pagbibigay ng sukli. 	 Maraming turista ang kumain ng tanyag na La Paz batchoy at sa unang pagkakataon, namangha sila sa sobrang sarap ng lasang natikman nila. 	 Kahit pagod na pagod ang mag-asawa ay pareho silang masaya dahil sa mga positibong punang narinig mula sa mga turistang tumikim ng kanilang batchoy. 	 “Ano po ba ang sikretong sangkap ng batchoy ninyo at napakasarap?” usisa ng isang dayuhang taga Maynila. 	 “Simple lang, nilalagyan ko ng maraming pagmamahal,” sagot ni Mang Eli. Sinang-ayunan naman ito ni Aling Mar. 	 	 Simula noon ay lalo pang dinarayo ng mga tao ang Elimar’s Batchoyan, maging Pilipino man o mga turistang galing sa iba’t ibang panig ng mundo. 	 Lahat sila ay iisa ang sigaw, “Talagang napakasarap ng La Paz
Ang Bote ni Boyet,1,Ang Bote ni Boyet Isinulat ni Marites R. Santiago Iginuhit ni Emmanuel Louis G. Frias Ang kuwentong ito ay kumakatawan sa mga batang tumutulong sa paggawa upang itaguyod ang pamilya. Ang pagtulong sa pamilya na paminsan ay pinagmumulan ng kakulangan sa pagtupad sa mga bagay na karaniwang kinalulugdan ng bata tulad ng paglalaro, pag-aaral o di kaya’y simpleng pagtawa. Ang Barangay Holy Spirit ay isang lugar na matatagpuan sa pusod ng Lungsod ng Quezon. Ito ay binubuo ng magkakalapit na barangay. Marami ang naninirahan dito. Malaking bahagi ng populasyon ang matatagpuan sa lugar na ito. At dahil nasa sentro ito ng Kamaynilaan, maraming nais manirahan dito. Ang kuwento ay iikot sa Mababang Paaralan ng Holy Spirit. Isa itong malaking paaralan kung saan ang pamunuan ng paaralan ay naghuhubog ng talino at kakayahan at nagtuturo ng disiplina sa kabataan na nasasakupan nitong barangay. Maraming hamon ang kinakaharap ng paaralan tulad ng mga batang galing sa Mindanao, child labor, kakulangan ng disiplina at pagkakaroon ng kapansanan. A hummm! Umaga na naman. “Gising na, Ada,” ang wika ni Aling Aini. Ang bote ni Boyet. “Tatanghaliin ka na pag pasok sa eskuwela,” wika ng Ina ni Ada. “Opo, Ina, nasaan po ang pinatabi kong mga bote?” tanong ni Para makatulong sa Ada. kamag-aral naming mahal – Si Boyet. Para hindi siya mapuyat at makasagot sa tanong ni Ma’am. “Nakahanda na, nasa ilalim ng lababo sa kusina. Inilagay ko na sa supot. Eh, saan mo ba gagamitin ang mga ‘yon?”usisa ng Ina. Para makalaro siya sa bagong basketball court. “Ina, ibibigay ko po ‘yon kay Boyet?” sambit ng bumangong bata. Para sa baon nila ng Ate niya. Para sa bigas, gas, at tubig. Apat na boteng dala ni Roger. Apat na boteng dala ni Penelopy. Boyet????? Apat na boteng dala ni Jakson. Sino si Boyet??? Apat na boteng dala ni Neneng. Apat na boteng dala ni Ada. Apat na bote araw-araw. Si Boyet – ang kaibigan ko sa klase. Apat na bote araw-araw para kay Boyet. Katabi sa upuan, kahati sa baon. Katawanan, kakulitan at kahati sa prito. Masaya kaming mag-aral, magbasa, magsulat. Apat na bote. At araw-araw na mamulat! “Boyet, daan ka sa amin,” aya ni Roger na kalaro at kamag-aral ni Boyet. “Naku! Pinauwi ako ni Tatay, iikutin daw namin ang Barangay Holy Spirit, kailangan daw naming makahanap ng bote at dyaryo bago kami maunahan ng trak na maghahakot ng dram ng basura.” Roger! Penelopy! Jakson! Neneng! “Pambili ng bigas, tubig, gas at baon namin ni Ate.” Malungkot na salaysay ni Boyet. Dalawampung bote. Dalawampung bote araw-araw. Dalawampung bote araw-araw para kay Boyet! Sabi ni Tatay kailangan daw naming mabuo ang bilang ng boteng dapat maipon upang “Sayang! May bagong tayo kumita ng tama. na basketball court sa kanto, maglaro tayo!” wika ni Roger. “Kayo na lang,” panghihinayang na wika ni Boyet. Iikutin nila ang buong barangay para sa dyaryo at bote. Ito ang trabaho ni Boyet at ama niyang si Mang Nilo araw-araw. “Bakit ka antok na antok, Boyet?” tanong ni Ada. “Ginabi kami ni Tatay sa daan, kulang pa kami ng halos dalawampung () bote para makabenta at makabalik sa junkshop,” pabulong na sagot ni Boyet habang nakatitig sa butas na tsinelas. “Manuel, isulat ang sagot sa pisara.” wika ni Bb. Ramos, ang guro, na ikinagulat ni Boyet. “Hala, ako yun!” bulong ni Boyet sa sarili. Boteee! “Ah eh, Ma’am, maaari po bang pakiulit ang tanong?” sambit ni Boyet. Dyaryooo!
Ang Bukirin ni Mang Kanor v1.0,1,Ang kuwentong ito ay inilaan para sa mga mag-aaral ng unang baitang na naglalayong maipakita ang kagandahang dulot ng pagpapahalaga sa ating mga bukirin, na kapag ating pagyamanin ay makakatulong sa pagtugon nang mga pangangailangan ng pamilya. 	 Sa isang tahimik na nayon, naninirahan ang pamilya ni Mang Kanor. 	 Bukod sa palay, may mga pananim din silang mga gulay. 	 Sakay ng kanilang kalabaw, maagang nagtungo sa bukirin sina Mang Kanor. 	 “Tay, ang daming bunga ng mga kamatis at ang iba ay hinog na!” sabi ni Karyo 	 “Oo nga. Ang tataba rin ng tanim nating kamote, ganundin ang mga kalabasa,” buong saya na sabi ni Mang Kanor. 	 Binungkal at pinitas nila ang mga ito at inilagay sa kaing. Ang mga kamatis naman ay sa kahon. 	 Ikinarga nila ang mga kaing at kahon sa kariton. 	 Tuwang-tuwa ang mag-ama dahil marami silang naiuwing kamatis, kalabasa, at kamote. Dagdag kita ito para sa pamilya dahil ang iba nito ay kanilang ibebenta. 	 Inihatid ng mag–anak ang mga sariwang gulay sa palengke at ang iba naman ay kanilang itinabi para sa kanilang pagkain. “Maaasahan talaga ang bukirin ng inyong ama,” sabi ni Aling Kamia.
Ang Kamoteng Kahoy v1.0-1,1,All rights reserved. No part of this material may be reproduced or transmitted in any form or by any means - electronic or mechanical including photocopying – without written permission from the DepEd Central Office. First Edition, . RAUL F. CENIZA NEMIA SIRAY ABLAY Illustrator Author CHARLES A. CALIXTO Illustrator All rights reserved. No part of this material may be reproduced or transmitted in any form or by any means - ANG KAMOTENG-KAHOY NI ISTOY Isang batang masipag si Istoy. Mahilig magtanim ng mga halaman at bungang-kahoy. Bago pumasok sa paaralan, ito ay kanyang dinidiligan. Kapag walang pasok, siya ay nakabantay at nangunguha ng insekto sa mga halaman. Isang araw, biglang umulan nang malakas. Lumaki ang tubig sa ilog. Umabot ito sa kanilang bakuran. Napaiyak na lamang siya habang kanyang tinitingnan ang mga tanim na lubog na sa baha. Natatakot siyang maanod ang kanyang mga halaman. Kinabukasan, humupa na ang baha at dali-dali nya itong pinuntahan. Laking pasasalamat niya sa Panginoon dahil hindi lahat ay nasira sa baha. “A Istoy. ng dami palang natira sa aking kamoteng-kahoy!” ang sigaw ni Pagdating ng walong buwan inani ni Istoy ang mga kamoteng-kahoy at ibinenta niya ito para makatulong sa kanyang Tatay Siloy. Masayang iniabot ni Istoy sa kanyang Tatay Siloy ang perang galing sa kamoteng kahoy. Maligaya si Istoy na nakatulong sa kanyang Tatay Siloy.
Ang Matulungin si Miko v1.0-394,1,Ang Matulunging si Miko Isinulat ni: Bedelyn B. Paras Iginuhit nina: Pamela T. Cerado Jhomar D. Tapel Binigyang kulay ni: Mark R. Delatina Panimula 	 Itong aklat ay ginawa para sa iyo. Sinulat ito sa Filipino na batay ang mga kompetensis sa K to Gabay Pangkurikulum ng Unang Baitang. 	 Pinagsikapan ng manunulat na sa pamamagitan ng aklat na ito ay matulungan ka sa iyong aralin. 	 Sana masiyahan ka sa iyong pagbasa! 					 Araw ng Miyerkules. Maagang gumising si Miko para tumulong sa mga gawaing bahay bago pumasok ng paaralan. Nagligpit siya ng kanyang higaan. Naghilamos siya ng mukha. Paglabas ng kuwarto, nakita niya sa sala ang kanyang Ate Mila na naglilinis ng bintana at Kuya Mikey na nagbubunot ng sahig. “Ate, Kuya, ako na po ang magpupunas ng mesa at silya. " Pagkatapos maglinis, pinuntahan niya sa kusina ang kanyang Nanay Meding. “Nanay ako na po ang magpapatuyo ng mga pinggan.” Matapos maghugas, nakita niya ang kanyang Tatay Milong na nagkukumpuni ng bakod. “Tatay ako na po ang mag-aabot ng mga pinutol na kahoy.” Pagkatapos tumulong sa mga gawaing bahay, kumain, naligo at nagbihis na siya. Habang papunta ng paaralan, nakita niya ang matandang babae na nadapa dahil sa bigat na mga dala nitong mangga. “Lola, tutulungan ko na po kayo.” Agad hinawakan niya ang braso ng matanda at dahan-dahan itong pinatayo. Binuhat niya ang mga dala nito patawid ng kalsada. “Salamat apo,” wika ng matanda. “Walang anuman po lola,” sambit naman ni Miko. Nakita ng kanyang gurong si Gng. Makaraig ang lahat ng kanyang ginawang tulong sa matanda, kaya binigyan siya nito ng parangal. Pag-uwi ng bahay, masayang ikinuwento ni Miko ang mga nangyari. Tuwang-tuwa naman ang mga magulang niya sa kanyang ginawa.
Ang Mga Lobong Kakulay ng Bahag-hari-,1,Siya si Onyok ang batang laki sa layaw. Lahat ng maibigan niya’y agad na ibinibigay ng kaniyang mga magulang. Nasa ibang bansa nagtatrabaho ang kaniyang ama, kaya lahat ng uri ng laruan ay mayroon siya. Katulad ng robot, laruang kotse, at bola. Ngunit, hindi pa rin siya masaya. Isang araw ay may dumaan sa kanila. “Lobo! Bumili na kayo ng lobo!” sigaw ni Mang Isko. Mabilis na dumungaw sa binta si Onyok at nakita niya ang makukulay na mga lobo. “Wow! Gusto ko ng lobo,” wika ni Onyok. Pinuntahan ni Onyok ang kaniyang ina na si Ginang Sara, upang humingi ng pera. “Inay, gusto ko pong bumili ng lobo. Pahingi po ng limang piso.” Binigyan naman siya ng kaniyang ina. Mabilis na tumakbo si Onyok sa labas ng bahay upang habulin ang maglolobo. Paglabas ni Onyok sa kanilang bahay ay nakita niya sa langit ang napakagandang bahaghari. Napaisip si Onyok, “Alam ko na kung anong kulay ng lobo ang aking bibilhin.” “Mamang maglolobo, pabili po ng lobo,” wika ni Onyok. “Anong kulay ba ng lobo ang gusto mo?” tanong ng maglolobo. Tumingin si Onyok sa bahag-hari at sinabi niya “katulad po ng unang kulay ng bahag-hari.” “Ah! Kulay pula ang unang kulay ng bahag-hari.” wika ng matanda sabay abot kay Onyok ang napiling lobo. Pagkatapos magbayad ay mabilis na tumakbo si Onyok papunta sa kanilang bahay. Tuwang-tuwa si Onyok habang hawak niya ang kulay pulang lobo. Ngunit, bigla na lamang pumutok ang lobo na hawak ni Onyok. Umiiyak na lumapit uli si Onyok sa kaniyang nanay upang humingi uli ng pera. Dahil laki sa layaw, kaya binigyan uli ng pera si Onyok. “Pabili po uli ng lobo,” wika ni Onyok sa maglolobo. “Anong kulay ba ng lobo ang gusto mo?” tanong ni Mang Isko. Tumingin na naman si Onyok sa bahag-hari at sinabi niya “katulad po ng ikalawang kulay ng bahag-hari.” “Ah! Kulay kahel ang ikalawang kulay ng bahag-hari.” wika ng matanda sabay abot kay Onyok ang napiling lobo. Pagkatapos magbayad ay kumaripas ng takbo si Onyok papunta sa kanilang bahay. Tuwang-tuwa siya habang hawak niya ang kulay kahel na lobo. Nang biglang “Boom!” pumutok ang lobo na hawak ni Onyok. Nagulat si Onyok sa malakas na pagputok ng lobo. Lumapit uli si Onyok sa kaniyang nanay upang humingi na naman ng pera. Dahil nga laki sa layaw ang batang si Onyok, kaya binigyan uli siya ng pera. Bumalik uli si Onyok kay Mang Isko upang bumili ng lobo. “Anong kulay ba ng lobo ang gusto mo?” tanong ng matanda. Tumingin na naman si Onyok sa bahag-hari at sinabi niya “katulad po ng ikatlong kulay ng bahag-hari.” “Ah! Kulay dilaw ang ikatlong kulay ng bahag-hari.” wika ni Mang Isko sabay abot kay Onyok ang napiling lobo. Kumaripas na naman ng takbo si Onyok pabalik sa kanilang bahay. Tuwang-tuwa siya habang hawak niya ang kulay dilaw na lobo. Ngunit, bigla na namang pumutok ang lobo na hawak ni Onyok. Umiiyak na lumapit uli si Onyok sa kaniyang nanay upang humingi uli ng pera. Dahil nga laki sa layaw ang batang si Onyok, kaya binigyan uli siya ng pera. Lumapit si Onyok kay Mang Isko upang bumili uli ng lobo. “Anong kulay ba ng lobo ang gusto mo?” tanong ng matanda. Tumingin na naman si Onyok sa bahag-hari at sinabi niya “katulad po ng ika-apat na kulay ng bahag-hari.” “Ah! Kulay luntian ang ika-apat na kulay ng bahag-hari.” wika ni Mang Isko, sabay abot kay Onyok ang napiling lobo. Pagkatapos magbayad ni Onyok ay mabilis na naman siyang tumakbo pabalik sa kanilang bahay. Masayang-masaya siya habang hawak niya ang kulay luntian na lobo. Pumutok na naman ang hawak na lobo ni Onyok, kaya umiiyak na lumapit siya sa kaniyang nanay upang humingi uli ng pera. Dahil laki sa layaw ang batang si Onyok, kaya binigyan uli siya ng pera. “Mamang maglolobo, pabili po uli ng lobo,” wika ni Onyok kay Mang Isko. “Anong kulay ba ng lobo ang gusto mo?” tanong ng matanda. Tumingin na naman si Onyok sa bahag-hari at sinabi niya “katulad po ng ikalimang kulay ng bahag-hari.” “Ah! Kulay Bughaw ang ikalimang kulay ng bahag-hari.” wika ni Mang Isko sabay abot kay Onyok ang biniling lobo. Pagkatapos magbayad ay mabilis na namang tumakbo si Onyok papunta sa kanilang bahay. Tuwangtuwa si Onyok habang hawak niya ang kulay Bughaw na lobo. Nang biglang “Boom!” pumutok na naman ang lobo na hawak ni Onyok. Umiiyak na lumapit uli si Onyok sa kaniyang nanay upang humingi uli ng pera. Dahil laki sa layaw ang batang si Onyok, kaya binigyan uli siya ng pera. Muling bumalik si Onyok kay Mang Isko upang bumili uli ng lobo. “Anong kulay ba ng lobo ang gusto mo?” tanong ng maglolobo. Tumingin na naman si Onyok sa bahag-hari at sinabi niya “katulad po ng ika-anim na kulay ng bahag-hari.” “Ah! Kulay Indigo ang ika-anim na kulay ng bahag-hari.” wika ng matanda sabay abot kay Onyok ang biniling lobo. Pagkatapos magbayad kay Mang Isko, mabilis na tumakbo si Onyok pabalik sa kanilang bahay. Tuwangtuwa siya habang hawak niya ang kulay Indigo na lobo. Muli na namang pumutok ang lobo na hawak ni Onyok. Umiiyak na lumapit uli si Onyok sa kaniyang nanay upang humingi ng pera. Dahil laki sa layaw ang batang si Onyok, kaya binigyan uli siya ng pera. Ang batang laki sa layaw ay muling bumili ng lobo. “Anong kulay ba ng lobo ang gusto mo?” tanong ni Mang Isko. Tumingin na naman si Onyok sa bahag-hari at sinabi niya “Gusto ko po ang ikapitong kulay ng bahaghari.” “Ah! Kulay Lila ang ikapitong kulay ng bahag-hari.” wika ng matanda sabay ibinigay kay Onyok ang napiling lobo. “Huwag ka nang puputok, kulay Lilang lobo.” wika ni Onyok habang pabalik na siya sa kanilang bahay. Sobrang saya niya habang hawak ang kulay Lilang lobo. Ngunit, sa hindi inaasahang pangyayari ay bigla na lamang pumutok ang lobo na hawak ni Onyok. Umiiyak ng umiyak si Onyok habang nakatingin sa bahag-hari. Lumapit si Mang Isko kay Onyok. “Bata, ano ang pangalan mo?” tanong niya kay Onyok. “Ako po si Onyok” sagot ng bata. “Ah! Ako naman si Mang Isko, maari mo rin akong tawaging, Lolo Isko. Katulad mo rin pala ang apo kong si Imbok, mahilig din sa lobo.” Ibinigay ni Mang Isko ang hawak niyang mga lobo kay Onyok, sabay umalis ang matanda. Hindi makapaniwala ang batang si Onyok, hawak na niya ang pitong lobong kakulay ng bahag-hari. Nang biglang naisip niya “Naku! Hindi man lamang ako nakapagpasalamat kay Lolo Isko.” Kaya hinabol niya ang matanda upang magpasalamat. Narating ni Onyok ang maliit na bahay ni Mang Isko at ang kaniyang apo. Mula sa bintana, nakita niya si Lolo Isko at ang apo nitong si Imbok. “Apo, nakabili na ako ng gamot mo, buti na lang may isang bata na bumili ng mga lobo.” at masayang ikinuwento ni Mang Isko sa kanyang apo ang batang si Onyok. Napaluha si Onyok sa kaniyang nakita. Naisip niya na may mga bata pala na hindi lang laruan ang nakapagpapasaya sa kanila. Katulad ng batang si Imbok, wala man siyang magagandang laruan at magagandang damit, masaya naman ito kasama ang kaniyang Lolo Isko. Kaya naman natuto na si Onyok, hindi na siya humihingi sa kaniyang nanay ng mga bagay na walang kabuluhan o hindi naman kailangan. Tumutulong na rin siya sa mga gawaing bahay. Mula noon, naging matalik na magkaibigan sina Onyok at Imbok. Palagi silang magkasama at masayang naglalaro tuwing araw ng Sabado at Linggo.
Ang Pamilyang May Ginintuang Puso v1.0,1,Masayang nakatira ang pamilya ni Mang Jaime sa Baryo Igot. Sagana sa iba’t ibang uri ng tanim na gulay at prutas ang kanilang bakuran. Maramin punongkahoy ang nakapaligid kaya presko ang hangin doon. Tahimik at mababait din ang naninirahan sa lugar. Isang araw dumating ang panahon ng taggutom sa baryo. Maraming tao ang nagkakasakit lalo na ang mga bata. Nakakaawa ang ating mga kapitbahay. Tulungan natin sila, “sabi ni Mang Jaime.” Kaya nagtulungan ang pamilya sa pagkuha ng ilan sa kanilang mga pananim. “Magluluto ako ng sari-saring gulay,“ sabi ni Aling Sayong. “Tutulong kami sa pamimigay ng pagkain,“ sabi ng kanilang mga anak. Masayang namahagi ng pagkain ang pamilya sa kanilang mga kapitbahay. Isa isang nagpasalamat ang mga tao sa kanila. “Walang anuman sa oras ng kahirapan tayo rin ang magtutulungan,“ sabi ni Mang Jaime. Lumipas ang ilang araw at bumalik na ang sigla ng mga tao. Simula noon ay nagtutulungan na sila sa pagtatanim ng iba’t ibang uri ng gulay , prutas , at iba pa. Lalong gumanda ang kapaligiran sa Baryo Igot. Walang katumbas na saya ang naramdaman ng pamilya ni Mang Jaime sa kanilang ginawang pagtulong at pagmamahal sa kapwa.
Ang Sorpresang Regalo kay Bokbok,1,Si Bokbok ay mabait na bata. Siya ay masipag at madiskarte. Sa murang edad na siyam na taon, natuto siyang tumulong sa kaniyang ina. Bawat araw, si Bokbok ay gumigising nang maaga at isinusuot niya ang paboritong sombrero na kulay pula. Siya ay sumasakay sa kaniyang lumang bisikleta. Naglilibot siya sa mga kapitbahay para kunin ang kanilang mga basura. Sa bawat supot na bitbit niya ay may kapalit na limang pisong halaga. Si Bokbok ay ulila na sa ama. Si Aling Linda, ang butihin niyang ina, ay araw- araw na naglalabada upang kumita. Minsan sa eskuwela... “Magandang umaga po, Bb. Santos! Pasensya na po. Nanguha pa po ako ng mga basura kaya nahuli ako sa klase,” wika ni Bokbok. “Sige, pumasok ka na Bokbok. Sa susunod ay agahan mo ang pagngongolekta ng basura upang hindi ka mahuli sa klase,” tugon ni Bb. Santos. Kung walang pasok… Heto si Bokbok. Sakay ng lumang bisikleta, nililibot niya ang mga kalye. “Scrap! Scrap! Scrap kayo diyan!” sigaw ni Bokbok. Namumulot din siya ng mga lata, botelya, plastik at iba pang bagay na maaaring ibenta. Pagdating sa bahay… “Nanay, ito na po ang kinita ko. Pambili po natin ng ulam at pagkain,” natutuwang wika ni Bokbok. Pumasok si Bokbok sa kanyang kuwarto. Binilang niya ang perang natira. Hinati niya ito para pambili ng gamit niya at baon sa eskuwela. Ang kalahati nito ay hinulog niya sa kaniyang alkansiya. Pangarap niya kasi ang magkaroon ng bagong bisikleta. Sa araw ng Sabado… Bumaba sa hagdanan si Bokbok para puntahan ang kaniyang bisikleta sa labas ng bahay. Ngunit wala roon ang kaniyang bisikleta. Lumabas siya ng bakuran para hanapin ang bisikleta. Ngunit wala pa rin doon. Nakita niya si Bb. Santos papasok sa kanilang bakuran. “Bisikleta ba ang hanap mo?” tanong ni Bb. Santos. “Halika! Dahil mabait ka at masipag mag-aral, bibigyan kita ng bagong bisikleta at helmet. Simula ngayon, gamitin mo ito papunta sa eskuwela,” nakangiting sabi ng guro. Tuwang-tuwa si Bokbok sa sorpresang regalo ni Bb. Santos. Natupad ang pangarap niya na magkaroon ng bagong bisikleta at helmet. Naging mas maingat siya sa pag- bibisikleta. Hindi na siya nahuhuli sa klase at higit sa lahat, naging mas masigasig siya sa pag-aaral.
Ang-Keso v1.0,1,Sa bayan ng Kalapan ay may isang masaya at tahimik na pamayanan. Ang lahat ay masaya habang ginagawa ang kani - kanilang mga gawain. Sa gitna ng pamayanan ay may isang munting bahay. Isang umaga, may isang maliit na dagang paikotkot sa munting bahay na ito. Napansin niyang para yatang walang naninirahan sa loob. Kinabukasan, kumatok siya sa pinto ng bahay pero walang sumasagot. All rights reserved. No part of this material may be reproduced or transmitted in any form or by any means electronic or mechanical including photocopying – without written permission from the DepEd Central Office. First Edition, . Naisipan niyang pumasok sa loob ng bahay. All rights reserved. No part of this material may be reproduced or transmitted in any form or by any means electronic or mechanical including photocopying – without written permission from the DepEd Central Office. First Edition, . Palinga – linga siya sa loob ng bahay at kanyang nakita ang malaking piraso ng keso sa sahig Isa. May dumating na isang panaderong daga at nagsabing, “Pwede bang makahingi ng keso?” “Oo naman,” sagot ng maliit na 	 daga, at sila ay naging…. ...dalawa. Ang dalawang daga ay kumakain ng keso. Nahuhulog na ang mga maliliit na piraso ng keso sa kanilang tuhod. Napadaan ang dagang maggagatas. “Halika! kain tayo.” Sumali rin siya, at sila ay naging... ...tatlo. Ang tatlong daga ay kumakain ng keso. Nahuhulog na ang mga maliliit na piraso ng keso sa kanilang tuhod. Dumating ang pintor at nagbakasakaling may pipintahan. Pero nakisali na rin siya, at sila ay naging… ...apat. Ang apat na daga ay kumakain ng keso. Nahuhulog na ang mga maliliit na piraso ng keso sa kanilang tuhod. Ang karterong daga na naghahatid ng sulat ay sumali na rin, at sila naging…. ...lima. Ang limang daga ay kumakain ng keso. Nahuhulog na ang mga maliliit na piraso ng keso sa kanilang tuhod. Ang tuberong daga ay dumating para ayusin ang gripo. Sumali na rin at sila ay naging… ...anim. Ang anim na daga ay kumakain ng keso. Nahuhulog na ang mga maliliit na piraso ng keso sa kanilang tuhod. Sa kasarapan ng kanilang kain…Dumating ang karpinterong si Ambo. Sumali na rin siya, at sila ay naging… ...pito. Ang pitong daga ay kumakain ng keso. Nahuhulog na ang mga maliliit na piraso ng keso sa kanilang tuhod. Tumatakbong dumating ang dagang magpapalayok. “Pasali ako,” sabi niya... at sila ay naging... ...walo. Ang walong daga ay kumakain ng keso. Nahuhulog na ang mga mumo ng keso sa kanilang tuhod. Ang matadero ay dumating at nagsabing, “Ang sarap ng keso!” Sumali rin, at sila ay naging... ...siyam. Ang siyam na daga ay kumakain ng keso. Nahuhulog na ang mga maliliit na piraso ng keso sa kanilang tuhod. Nagmamadaling dumating ang tindera, nakita ang keso at nakisali na rin, at sila ay naging... ...sampu. Ang sampung daga ay kumakain ng keso. Nahuhulog na ang mga maliliit na piraso ng keso sa kanilang tuhod. Ang sampung daga ay palinga linga sa paligid dahil ubos na ang keso. “Paalam”, sabi ng bawat isa. Sabay-sabay silang umalis sa bahay. Silang lahat ay nag -uwian na, at… ...wala ng natira.
Ang_Gunting_ni_Debora_v1.0,1,Sa liblib na nayon ng Tacurong, may isang kilalang mananahi na nakatira dito. Siya ay si Aling Debora. Kilala siya sa kanyang kakaibang pagtabas ng tela gamit ang kanyang sariling gunting. Kssskk! Kssskkk!! Kssskk! Tunog ng gunting ni Debora. Tinatahak nito ang mga linyang tuwid, pahilis, at pakurba. Ksssk! Ksssk! “Hayan, may magpapaayos ng pantalon. Gugupitan ko ito ayon sa sukat ng binatang si Dino,” ang masayang wika ni Aling Debora. Ginupit niya ito ng pahilis. Ksssk! Ksssk! Ksssk! Ginupit din ang linyang pahiga. Ksssk! Ksssk! Ksssk! Blusang dilaw naman ang naisipang ipatahi ng dalagang si Delia. Agad itong tinabas at ginupit ni Aling Debora. Kssskkk! Ksskkk! Ksskkk! Tinahak ang tuwid na linya, gayundin ang pakurba. Mahabang kurtina naman ang nais ipatahi ni Donya Ana. Kssskk! Kssskk! Kssskk! Tinahak nito ang tuwid na linya pati na rin ang mga pakurba- kurba.“Napakagandang kurtina,” wika ng Donya. Ang mga tao’y hangang- hanga kay Aling Debora. Tila gunting niya ay may mahika. Lubos ang pasasalamat at tuwa ni Aling Debora sa kasiyahang dulot ng gunting niya.
astig ng nanay ko v1.0,1,Astig Ang Nanay ko! 	 Apat na taong gulang pa lang ako ay nakita ko na ang kasipagan ni Nanay. Marami siyang kayang gawin para kumita ng pera. Kaya niyang manahi, magluto ng mga kakanin, magtinda, at marami pang iba. Pero sa tingin ko, ang pinakagusto niya sa lahat ng ito ay ang pananahi. 	 “Mga anak, magpaalam na kayo kay nanay,” sabi ni tatay. 	 “‘Nay, aalis na po kami,” sabi namin ni ate. 	 “Sige, mga anak, sasama ulit kayo kay Tatay. Papasok si Nanay sa trabaho. Maglaro ulit kayo roon. Mag-iingat kayo,” bilin ni nanay. 	 “Opo,” sabay naming sagot ni Ate. 	 Tuwing hapon, sinusundo namin si Nanay sa patahian na nasa gitna ng bukid. 	 “Nay, nandito na po kami!” masayang salubong namin kay nanay. 	 Sa ganoon umiikot ang buhay namin sa bayan ng Bulacan. 	 Noong mag-aanim na taong gulang na ako, nagpasya sina Nanay at Tatay na umuwi kami sa Catanduanes upang doon na mag-aral. 	 Ang saya namin ni Ate. Ang ganda pala sa probinsiyang kinalakihan ni tatay. 	 Bumalik agad si Tatay sa Bulacan upang ipagpatuloy ang kaniyang hanapbuhay doon. Kailangan niya raw kasing magtrabaho para sa pag-aaral namin ni Ate. 	 Sa probinsiya naman ipinagpatuloy ni nanay ang kaniyang pananahi. 	 Tak-taka-taka-tak! Tunog ng makina ni nanay habang nananahi. Minsan maganda raw ang kita kapag marami siyang tanggap na tahi. Pero dumarating din ang panahon na wala. 	 Isang araw, nakita ko si Nanay na naglalaba ng mga sako ng semento. 	 “Ano po’ng gagawin ninyo diyan, ‘Nay?” tanong ko sa kanya. 	 “Gagawin nating bag, anak, at ibebenta natin,” tugon niya. 	 “Tutulong po ako, ‘Nay,” ang sabi ko. 	 Sinubukan kong tulungan si Nanay sa paglalaba ng mga sako ng semento. Ang hirap palang tanggalin ng mga nanigas na semento sa sako. Pero si Nanay, mabilis at malakas niyang kinukuskos ang mga sako para luminis at pumuti ang mga ito. 	 	 Pagkatapos, patutuyuin ang mga ito. Pagkatuyo, gugupitin ayon sa disenyo na kanyang ginawa. Kapag nagupit na ang lahat, bubuuin at tatahiin niya ang mga ito. Ako naman ang nag-aalis ng sobrang sinulid sa mga nayaring tahi ni Nanay. 	 Tak-taka-taka-tak! Minsan, nakakatulugan ko si nanay kapag siya ay nananahi. Para bang hindi siya napapagod sa pananahi sa buong maghapon. 	 Astig talaga si Nanay! 	Tak-taka-taka-tak! 	 Nananahi pa rin si nanay kahit gabi na. “Nay, matulog na po tayo, sabi ko kay nanay nang magising ako. 	 “Anak, kailangan kong tapusin ang mga tinatahi kong bag para maipagbili na natin sa bayan. Matulog ka na ulit doon sa kuwarto,” tugon ni Nanay habang patuloy sa pananahi. 	 Kinaumagahan, ipinagpatuloy ni nanay ang kaniyang pananahi habang masaya ko siyang pinanonood at pinakikinggan ang tunog ng kaniyang makina.	 	Tak-taka-taka-tak! 	 Naging parang musika na ang tunog nito sa aking pandinig. 	 Nang matapos ni Nanay ang kaniyang mga tahiiin, isinama niya ako sa bayan para ibenta ang mga nayaring bag. 	 Natuwa si Nanay dahil binili lahat ng may-ari ng isang tindahan ang mga dala naming bag. 	 “Astig talaga si Nanay! Ano kaya ulit ang tatahiin niya?” naisip ko. 	 Nagpatuloy sa pangongolekta at pananahi ng mga sako si Nanay. Binibili namin ang mga ito sa halagang singkuwenta sentimos ang isang piraso. Tumutulong naman kaming magkapatid kapag walang pasok at pagdating namin ng bahay galing sa paaralan. 	 Astig talaga si Nanay. Isang araw, nakita ko siya na pumipili ng mga retaso ng tela sa mga kahon na imbakan niya nito. 	 “’Nay, ano po ang gagawin sa mga iyan?” tanong ko. 	 “Gagawin kong mga pitaka ang mga ito, anak, at ibebenta natin,” sagot ni Nanay. 	 “Wow! Ang galing naman ng naisip n’yo, ‘Nay. Tutulong na po ako,” sabi ko sa kaniya. 	 “O, sige, anak, piliin mo ang mga kulay at disenyo ng telang gusto mo at iyon ang gagawin natin,” wika niya. 	 “Opo, ‘Nay,” masayang sagot ko sa kaniya. 	 “’Nay, dito ko po ba ilalagay sa kahon ang mga napili kong tela?” tanong ko. 	 “ Oo, anak. Ilagay mo riyan sa isang kahon,” tugon ni nanay. 	 “Tutulong din po ako,‘Nay,” sabi ni Ate. 	 “Sige, anak. Ilagay mo itong kahon doon sa ibabaw ng mesa at pumili ka na rin ng gusto mong tela.” 	 Matapos naming piliin ang mga tela, inumpisahan ni nanay ang paggupit at pagtahi ng mga ito. 	Tak-taka-taka-tak! 	 Ang bilis-bilis manahi ni Nanay! 		 	 Kinahapunan, may mahigit dalawang dosena na siyang nayari. Ang gaganda ng mga ito. 	 Walang araw na hindi nanahi si Nanay. Gaya ng dati, nakita ko siyang nakaupo na naman sa harap ng kaniyang makina pagdating ko galing sa paaralan. 	 “Mano po, ‘Nay! Ano po’ng tinatahi n’yo?” tanong ko sa kanya. 	 “Tingnan mo anak, itong mga nagawa ko,” wika niya. 	 “Wow! Ang dami at ang gaganda po ng gawa ninyo, ‘Nay! May iba-ibang laki ng mga pitaka at bag, makukulay na punda, pambatang shorts at uniporme din! Sigurado pong maraming bibili nito,” masayang wika ko. 	 Ngumiti lamang si Nanay at nagpatuloy sa pananahi. 	 Mayamaya ay dumating si Ginang Reyes, ang aking guro. 	 “Magandang umaga po, Aling Cora. Maaari n’yo po bang gawin itong uniporme ko?” tanong niya. 	 “Aba, opo. Tuloy po kayo at susukatan ko po kayo,” tugon ni Nanay. 	 Natuwa si Nanay sa tinanggap niyang tahiin. 	 Ginawa agad ni Nanay ang uniporme ni Ginang Reyes. Kita sa mukha niya ang labis na tuwa habang tinatahi ang uniporme ng aking guro. 	 Tak-taka-taka-tak! Tak-taka-taka-tak! Mabilis na tunog ng makina. 	 Bumalik si Ginang Reyes kinaumagahan. Tuwang-tuwa siya nang isukat ang kaniyang uniporme. 	 “Napakaganda!” wika niya. 	 Agad niyang binayaran si Nanay at nagpasalamat. 	 “Maraming salamat po, Aling Cora.” 	 Mula noon, marami nang mga guro, mga empleyado, at mag-aaral sa kolehiyo ang nagpapatahi kay Nanay. 	 Tuwang–tuwa si Nanay. Dagdag kita raw ito ng aming pamilya. 	 Sinisikap naman naming makatulong kay nanay sa kaniyang pananahi. 	 Isang araw, nakita kong malungkot si Nanay. 	 “’Nay, ano pong nangyari?” mausisang tanong ko sa kanya. 	 “Nasira ang makina, anak,” tugon niya. 	 “Maaayos pa po kaya iyan?” tanong ko. 	 “ Oo naman, anak, maaayos ko ito,” sagot niya sa akin. 	 Gabi na ngunit inaayos pa rin ni Nanay ang makina. Nalungkot man ako sa pagkasira nito, ngunit lalo akong humanga sa kaniya habang tinitingnan ko siya. 	 “Astig talaga si Nanay! Wala siyang pinipiling trabahoI” naisip ko. 	 Nakatulugan ko na si Nanay sa pag- aayos niya ng makinang panahi. 	 Kinabukasan, nagising ako sa isang pamilyar na tunog. 	Tak-taka-taka-tak! Namangha ako sa aking nakita nang idinilat ko ang aking mga mata. 	 “Nananahi na ulit si Nanay!” sabi ko sa sarili ko. 	 “Sino po ang nakaayos ng makina, ‘Nay?” tanong ko. 	 “Ako, anak,” wika niya. 	 “Wow! Astig talaga ang nanay ko!” buong paghanga kong nasambit sa kaniya.	 	 Ngayon, patuloy pa rin sa pananahi si Nanay. Malaki ang naging tulong niya kay tatay sa pagpapalaki at pagpapaaral sa aming magkakapatid. 	 Ilang taon ang lumipas, may tatlong gurong babae ang gustong-gusto niyang ginagawan ng uniporme – si Ate, si Bunso at ako.
Ate Kaybuti Mo v1.0,1,Ito si Ate. Lahat sa kanya ay natutuwa, dahil sa tama niyang gawain. Maaga siyang pumapasok sa paaralan. Sa paaralan, tinutulungan niya ang kanyang guro sa paglilinis ng kanilang silid - aralan. Nagwawalis siya ng sahig at nagpupunas ng mesa, bintana, at pisara. 	 Kapag oras na ng flag ceremony, si Ate ang nangunguna sa pagpila nang maayos at inaawit niya nang madamdamin ang pambansang awit. Pagpasok niya sa silid-aralan, tahimik siyang nakikinig sa kanyang guro at aktibong sumasagot sa klase. Kahit siya ang nangunguna sa kanilang klase ay nananatili siyang mapagkumbaba. Marami siyang kaibigan sa kanilang paaralan. Kaya naman humahanga ang kanyang guro sa kanyang kabaitan at kasipagan. Uwian na. Nakita ni Ate ang isang matandang pulubi na namamalimos sa harap ng kanilang paaralan. May natira pa siyang baon na tinapay kaya ibinigay niya ito sa pulubi. “Salamat Neneng, kay buti mo,” sambit ng matanda. Ngumiti si Ate at sinabing, “Wala pong anuman.” Sa daan, nakita niyang nahulog ang pitaka ng isang Ale. Agad niya itong pinulot at ibinalik. “ Salamat Neneng, isa kang matapat na bata,” sabi ng Ale. “ Wala pong anuman,” sagot ni Ate. 	 Masaya siyang umuwi ng bahay. Pagdating niya sa aming tahanan, nakita niya si Tatay sa sala. “Mano po, Tatay” sabi ni Ate. “Pagpalain ka ng Diyos, anak,” mahinang sabi ni Tatay. Ikinuwento ni Ate kung paano siya nakatulong sa kanyang kapwa habang pauwi siya ng bahay. “Kay buti mo anak,” masayang sabi ni Tatay. Napansin ni Ate na abala si Nanay sa kusina. “Nanay,tutulungan ko na po kayo,” sabi ni Ate. “Salamat anak,”sabi ni Nanay. Nagsisimula pa lang tumulong si Ate ay narinig nila ang malakas na iyak ni Bunso. Agad pinuntahan ni Ate si Bunso at inalagaan. Nilaro-laro niya si Aron Jay para tumigil na ito sa pag-iyak. Maya-maya ay tinawag na kami ni Nanay. “Halina kayo. Kakain na tayo.” Nagdasal muna kami bago kumain. Si Ate ang nanguna sa pagdarasal. 			 Masaya kaming nagsalu-salo. Pagkatapos naming kumain, tinulungan ni Ate si Nanay sa pagligpit ng aming pinagkainan. Siya rin ang naghugas ng mga plato, baso, kutsara, at tinidor. Sinamahan ni Tatay si Bunso sa sala habang naglalaro. Ako naman ay gagawa ng aking takdang aralin. Habang naggugupit ako, ay lumapit si Ate. Sabi niya, tutulungan niya ako sa aking ginagawa. Masaya ako na may ate akong katulad niya. Takdang aralin ay nagpaalam na kami sa aming mga magulang na pupunta na sa aming silid-tulugan. Nagdasal muna kami ni Ate bago matulog. Kinabukasan, araw ng Sabado, maaga kami nagising ni Ate. Nag-ayos at nagtiklop si Ate ng aming pinagtulugan habang ako naman ay nagwalis sa sahig. Pumunta kami sa bakuran upang magwalis. Natuwa ang Tatay sa amin. Tinuruan ako ni Ate kung saan dapat itatapon ang mga basura. Tinulungan ni Ate si Nanay sa pasasampay ng mga nilabhan. Natuwa si Nanay. “Ikaw ay isang mabuting anak,” sabi ni Nanay. Tumulong din siya sa pagtatanim kay Tatay. “Nagpapasalamat ako sa Diyos dahil pinagkalooban Niya kami ng nanay mo ng mabubuting anak,” masayang sabi ni Tatay. Madaling natapos ang aming gawain dahil tulong-tulong kami. Saglit na nagpahinga sina Tatay at Nanay sa sala. Nilalaro naman namin si Bunso. Maya-maya tumayo ang Tatay. “Tatay saan po ang punta ninyo?” tanong ni Ate. Maglilinis ng sasakyan anak. Ihahanda ko na ito dahil maaga tayong magsisimba bukas,” sagot ni Tatay. “Maaari po ba akong tumulong?” magiliw na tanong ni Ate. “Aba! Oo naman anak,” sabi ni tatay. Tumulong din kami ni Nanay sa paglinis ng traysikel. Ako ang nag-igib ng tubig para kay Ate. Si Nanay naman ang naghanda ng meryenda para sa amin. Masayang-masaya kami sa aming pagtutulungan. Kinabukasan, maaga kaming pumunta sa simbahan. Habang papalapit na kami sa simbahan, inalalayan ako ni Ate. “Kay buti mo Ate Alyssa,” malambing kong sinabi kay Ate.
Bechay Pechay,1,Maririnig ang kantyawan at hagikgikan sa malawak na hardin ni Mang Kanor. Nagkukumpulan ang naglalakihang kalabasa, berdeng kangkong, saluyot at malunggay, malulusog na talong at marami pang iba. Sa gilid ng bahay-kubo ay may mga pechay ngunit ang isa ay tila iba sa mga gulay. Ang kulay nito ay ube. Siya si Betchay Pechay. Siya ay palaging malungkot dahil kakaiba ang kanyang kulay. “Aba, tingnan ninyo mga kaibigan, lumalaki na pala si Betchay, ang kakaibang gulay!” ang kutya ni Tong Talong. “Oo nga, kakaiba ang kulay niya sa kanyang mga kauring pechay” wika ni Basya Kalabasa na kita na ang ngalangala sa kakatawa. “Sigurado ako na walang taong papansin sayo dahil pangit ang kulay mo,” dagdag ni Minggay Malunggay na abot na ang langit sa taas ng kanyang kilay. Ang kawawang Bechay ay walang magawa kundi takpan ang kanyang mukha habang pinagtatawanan ng ibang gulay. Isang araw dumating ang mga magsasakang kaibigan ni Mang Kanor. Nakatuon lahat ang kanilang pansin sa kakaibang gulay. Ang mga magsasaka ay naaaliw sa kulay ni Bechay Pechay. “Mga gulay, huwag ninyong pagtawanan si Betchay Pechay dahil siya ay kakaiba. Hindi niyo ba alam, dahil sa kakaibang kulay niya kaya tayo dinarayo ng mga ibang magsasaka” paliwanag ni Mang Kanor. “Si Betchay, kakaiba man sa inyong paningin, dapat ninyong pahalagahan at igalang.” Napagtanto ng mga gulay na dapat bigyang halaga ang pagkakaiba ng bawat isa. Simula noon, tinanggap ng mga gulay ang kakaibang kulay ni Betchay Petchay.
Bukas si Superman na Ako v1.0,1,Ang pagbabasa ay pagpapayaman ng kaisipan. Ito rin ay nakatutulong upang mamulat ang mga bata sa totoong mundo na kanyang ginagalawan. Ang kuwentong ito ay tungkol sa isang batang takot sa “injection”. Tuklasin ninyo kung paano hinarap ng pangunahing tauhan ang kanyang takot 	 Mas mainam din po na kasama ng bata sa pagbabasa ang kanyang mga magulang upang magabayan sila nang mabuti. Isang maligaya at makabuluhang pagbabasa! 	 Ang kuwentong ito ay hango sa tunay na karanasan ng may-akda. Hindi kaila sa atin ang hirap na nararanasan natin sa pangungumbinsi sa ating mga mag-aaral na sila’y mag- pabakuna. Ang kuwentong ito ay makatutulong upang ma- papayag natin ang mga bata na magpabakuna sa pamam- agitan ng masining na pagkukuwento gamit ang aklat na ito. “ Ang gamot na ituturok sa inyo ang magbibigay sa inyo ng super powers na malabanan ang lahat ng sakit na dadapo sa inyo,” paliwanag ni Bb. Dizon sa mga bata. Huwag matakot sa “injection” Sa mga sakit ito’y mabisang proteksyon
doon po sa amin v1.0,1,Doon Po Sa Amin 	 “Yehey!” masiglang wika ni Carl habang naghahanda sa pagpasok. Ngayon ang huling araw ng kanilang pasok sa paaralan. Bukas kasi ang simula ng isang masayang bakasyon para sa kaniya. 	 “Magandang umaga po, Nanay at Tatay,” matamis na bati ni Carl sa mga magulang. Nakangiting tumugon sina Aling Trixie at Mang Buboy sa masayang bati ng anak. 	 “Halika na’t kumain. Mayamaya parating na ang iyong sundo,” paalala ng kaniyang nanay. 	 “Carl,!” tawag ng kaibigan niyang si Jepoy. 	 “Masaya ka ba dahil bukas ay hindi na tayo papasok? Makapaglalaro na tayo nang matagal sa bahay at hindi na rin tayo gigising nang maaga para maligo,” sunod-sunod nitong paglalahad. 	 “Oo, Jepoy!” mabilis na sagot ni Carl sa kaibigan. 	 “Uuwi kami sa probinsiya. Doon kami magbabakasyon,” dagdag pa ni Carl. “Mabuti ka pa, may probinsiyang pupuntahan. Sina Mama at Papa ay parehong tagarito sa Maynila,” pagbabahagi naman ni Jepoy sa kaibigan. 	 “Huwag kang mag-alala, Jepoy. Magiging masaya rin naman ang iyong bakasyon kahit hindi ka aalis ng Maynila dahil kasama mo naman ang pamilya mo. Hayaan mo, ikukuwento ko sa iyo ang aking mga karanasan sa aming magiging bakasyon.” 	 “Ikukuwento ko sa iyo lahat ng mga bagay na ginawa ko at mga lugar na pinasyalan ko sa aming probinsiya. Kukunan ko ito ng mga litrato para maipakita ko sa iyo pagbalik ko mula sa aming bakasyon,” mahabang paliwanag ni Carl kay Jepoy. 	 “Saan ba ang probinsiya ninyo?” tanong ni Jepoy sa kaibigan. Hindi na nakasagot si Carl sa tanong ni Jepoy dahil dumating na ang kanilang guro na si Ginang Luna. Dali–daling bumalik ang mga bata sa kani–kaniyang upuan upang maghanda sa sasabihin ng guro. 	 “Magandang umaga, mga bata!” bati ng guro. 	 “Magandang umaga rin po, Ginang Luna,” magalang na bati naman ng buong klase. 	 “Nais kong ipabatid sa inyo ang pagtatapos ng ating klase ngayong araw,” masayang wika ng guro. 	 “Ayos!” tuwang–tuwang hiyaw ng mga bata. Sandaling umingay ang loob ng silid–aralan dahil sa iba’t ibang reaksiyon mula sa mga ito. Mapapansing tuwang-tuwa ang magkaibigang sina Carl at Jepoy. 	 “Saan man kayo magpunta ngayong bakasyon, tiyakin lamang na magiging sulit at kapaki-pakinabang ito,” payo ni Ginang Luna sa mga bata. 	 “Hanggang sa muli nating pagkikita. Paalam sa inyo mga bata,” masayang pagwawakas ng guro. 	 Sa bahay, masayang nagluluto si Aling Trixie sa kusina. 	 “Carl, anak, nandiyan ka na pala. Pakikuha mo ang mangkok sa mesa. Magpalit ka na rin ng damit mo. Bilisan mo at may sasabihin ako sa iyo na ikasisiya mong tiyak,” nakangiting pagsasalaysay ng nanay ni Carl. 	 Agad tumalima si Carl sa utos ng kaniyang nanay. Ang pagpapalit niya ng damit ay kasimbilis ng takbo ng tren. Ano kaya ang magandang balita na sasabihin ni Aling Trixie kay Carl? Ito kaya ay tungkol sa kanilang bakasyon sa probinsiya? 	 “Anak,” bungad ni Aling Trixie. “Samakalawa na tayo aalis. Ihanda mo na ang iyong mga gamit. Maaga tayong bibiyahe upang makaiwas sa maraming pasahero at mabigat na daloy ng trapiko lalo pa’t malapit na ang Mahal na Araw,” paliwanag kay Carl ng ina. Masayang- masaya si Carl sa ibinalita ng kaniyang nanay. 	 Dumating na ang araw na pinakahihintay ni Carl. Umalis sila ng lungsod sakay ng pampasaherong bus papuntang pantalan kung saan sasakay naman sila ng barko hanggang makarating sa kanilang probinsiya. Walang pagsidlan ang kasiyahan ni Carl ng araw na iyon. 	 Habang papalapit ang barkong sinasakyan ng mag–anak sa pantalan ng probinsiya, manghang–mangha si Carl sa ganda ng tanawing bumungad sa kaniya. Hindi niya napigilang magtanong sa ama. “Tatay, nasaan na po tayo?” tanong ni Carl kay Mang Buboy. 	 “Nasa Marinduque na tayo, anak. Dito ang probinsiya natin,” may pagmamalaking wika ni Mang Buboy sa anak. “Wow!” bulalas ni Carl. Nilapitan sila ni Aling Trixie. “Malaki na ang ipinagbago ng ating lugar. Marami pa tayong magagandang tanawin na makikita at mapapasyalan,” wika pa nito sa mag-ama. 	 Sa tahanan ng mga magulang nina Aling Trixie at Mang Buboy sa probinsiya, masayang nagkumustahan ang lahat. Matagal na rin ang huling beses na umuwi ang pamilya nila rito. Hindi sila magkamayaw sa pagpapalitan ng kuwento. 	 Walang sinayang na sandali ang mag–anak ni Mang Buboy. Ilang araw lamang ang ilalagi nila rito. May trabaho pa siyang babalikan sa Maynila. Plano nilang libutin ang mga dinarayong lugar sa bawat bayan sa probinsiya. Umarkila sila ng dyip. Ito ang sasakyan nila kasama ang iba pang kamag-anak. 	 Sa kanilang unang pupuntahan, nasilayan ni Carl ang ganda ng tatlong pulong animo’y tulad ng bangkang naglalayag sa kalmadong karagatan. Kinuhanan niya ito ng litrato. “Anong lugar po iyon, Lolo?” magalang na tanong niya. “Iyon ang Tres Reyes Island,” sagot ng matanda sa apo. 	 Sa kanilang ikalawang paghinto, tumambad sa kaniya ang linis ng isang bukal na ang tubig ay sing–init ng sikat ng araw ng umagang iyon. Kinunan niya ito ng litrato. “Anong lugar po ito, Lolo?” magalang na tanong niya. “Ito ang Malbog Hot Spring,” sagot muli ng matanda sa apo. 	 Tanghali na. Mahaba–haba na rin ang kanilang nilakbay. Tumigil sila sa isang lugar para magtanghalian. Pagbaba ni Carl ng dyip, namalas niya ang tubig-dagat na sing-asul ng langit. Kinunan niya ng litrato ang buong lugar. “Anong lugar po ito, Lolo?” magalang na tanong niya. “Ito ang Poctoy White Beach,” sagot ng matanda.   	 Maya–maya pa, umarangkada na muli ang dyip sa kalsada. Busog na busog ang mata ng lahat sa magagandang tanawin ng probinsiya. “Tama si Gng. Luna. Sulitin ang bakasyon at gawing kapaki- pakinabang,” wika ni Carl sa sarili mula sa dyip na kaniyang sinasakyan. 	 Narating nila ang Bathala Cave kung saan ang loob ng kuweba ay sindilim ng gabi. Tumulak din sila sa Luzon Datum, ang bundok na kasintaas ng tore ng hari. Dito raw matatagpuan ang sentro ng Pilipinas. Kinunan niya ang lahat ng mga ito ng litrato gaya ng ipinangako niya kay Jepoy. 	 Bago sila tuluyang umuwi, dumaan muna sila sa simbahan ng Boac upang magpasalamat sa Diyos para sa kanilang ligtas na pamamasyal. Muli, kinuhanan ito ni Carl ng litrato. “Wow! Ang simbahang ito ay kasinluma ng mga sinaunang bagay sa museo,” manghang wika ni Carl sa sarili. 	 Lumapit kay Carl ang kaniyang lolo. “Pagod ka na ba, apo? May pupuntahan pa tayo mamayang gabi,” wika ng kaniyang lolo. “Saan po, Lolo?” tanong niya. “Manonood naman tayo ng praktis ng Pugutan sa plasa. Ipapalabas ito sa susunod na araw sa gitna ng bayan.” 	 “Sasama po ako Lolo. Susulitin ko po ang aking bakasyon para marami po akong maikuwento sa aking kaibigan pagbalik ng Maynila,” masayang sagot ni Carl sa kaniyang lolo. “Ay hala, tayo nang umuwi para makapagpahinga muna at makakain,” yaya na ng lolo sa apo. 	 Naging masaya ang bakasyon ng pamilya nina Mang Buboy at Aling Trixie lalo na ni Carl sa kanilang magandang probinsiya ng Marinduque. Dahil dito, nangako sila na muling babalik sa susunod na taon upang magbakasyon.
Isang Araw sa Buhay Ko v1.0,1,“Gising na mahal kong bunso, nandito na si Mama,” pabulong na wika kasabay ng yakap at halik. “O, hindi mo ba yayakapin ang Mama mo?”, tanong niya sa akin habang nakangiti. Agad-agad akong yumakap nang mahigpit sa kanya. Kinarga niya ako at hinalik-halikan. “Mama!,” sigaw ng dalawa kong kapatid. “Wala po kayong pasok ngayon, Mama?” tanong ni Ate Myra. Umupo si Mama. “Maraming salamat sa Diyos at wala kaming pasok ngayon mga anak. Magkakasama-sama tayo ngayong araw na ito.” Lumuhod kaming lahat sa harap ng altar at nagdasal. “Panginoon, maraming salamat po sa bagong umaga. Masaya po kami ngayon dahil makakasama namin si Mama. Ilayo N’yo po kami sa kapahamakan sa araw-araw. Amen.” Sabay-sabay naming iniligpit ang aming mga pinaghigaan. “Bilisan n’yo na diyan ha at nang makakain na tayo,” wika ni Papa. “May lalakarin tayo ngayon,” dugtong pa niya. “Opo, Papa,” ang sagot namin na may pananabik. Pagkatapos naming nagligpit, naligo na kami sa balon. Si Kuya Makoy ang nagigib ng tubig para sa amin ni ate. “Huwag nang maglaro sa tubig mga anak. Bilisan n’yo na diyan at baka lumamig ang ating pagkain!” wika ni Papa Roy sa amin. “Opo, Papa,” sabay-sabay naming sagot. Nakahanda na ang aming almusal. May gatas, pritong itlog, kanin, sinabawang isda, at pira-pirasong papaya. “Wow! Papa, iyan na po ba iyong bunga ng papayang itinanim natin?” tanong ni Kuya Makoy. “Oo, anak,” sagot ni Papa. “Matitikman natin ngayon kung matamis ba ito. Kain na!” wika ni Mama. Si ate naman ngayon ang nagdasal. “Panginoon, maraming salamat po sa lahat ng mga pagkaing nasa aming harapan. Sana po ito ay magbigay sa amin ng lakas sa araw-araw. Amen.” Kami ay sama-samang nagsimba sa may bayan. Pagkatapos naming nagsimba, kami ay namasyal. Namangha ako sa laki ng mall. Ang saya-saya namin habang nakasakay sa carousel. Inikot namin ang mga palaruan. Sa sobrang tuwa ko, talon ako nang talon. Kahit walang tubig, lumangoy ako sa gitna ng napakaraming mga bola. Namili kami ng mga gamit sa eskwela, mga bagong damit, at sapatos. Kumain din kami ng masasarap na pagkain. Pag-uwi namin, inayos namin ang mga gamit na aming pinamili. “Maraming salamat po Papa, Mama. Iingatan po namin ang mga gamit at damit na binili n’yo po para sa amin,” wika naming magkakapatid. “Mama, pwede n’yo po ba akong turuan sa takdang-aralin ko?” buong paglalambing kong tanong sa kanya. “Aba, oo naman. Halika, tuturuan kita anak,” sagot ni Mama. Pagkatapos naming gawin ang aking takdang-aralin, binasahan kami ni Mama ng kuwento hanggang sa kami ay tuluyang nakatulog. Sana, ay lagi na lamang narito sa aming tabi si Mama, na kahit na gaano karami ang kanyang ginagawa ay naglalaan pa rin siya ng oras para sa amin.
Isang Hiling v1.0,1,Sa bayan ng San Juan probinsya ng Batangas ay nakatira ang mag-asawang Milan. Sila ay kilalang mabait at mapagmahal sa mga bata. Sila ay sina G. Marlo Milan na isang bumbero at Gng. Marga Milan na isa namang guro. Masaya sila sa kanilang pagsasama. P ero sa kabila ng kanilang sitwasyon sa buhay ay masasabi nilang may kulang pa rin. Gusto nila ng isang buong pamilya na binubuo ng ama, ina, at mga anak. Apat na taon na silang nagsasama ngunit wala pa rin silang anak na kukumpleto sa kanilang pamilya. Guro si Gng. Milan sa isang pampublikong paaralan sa unang baitang. Siya ay palabiro at mabait sa mga batang mag-aaral. Araw-araw ay masayang pumapasok si Gng. Milan sa paaralan upang magturo sa mga bata at magbigay ng kaniyang kalinga at pagmamahal. M atiyaga niyang tinuturuang bumasa, sumulat, at bumilang ang mga ito na itinuturing na niyang mga anak. Mahusay siyang makisama sa mga bata at alam niya kung paano hulihin ang kiliti ng bawat isa kahit iba-iba ang ugali ng mga ito. “Magandang umaga mga bata,” ang masayang bati ni Gng. Milan sa kanyang mga mag-aaral. “Magandang umaga rin po,” sabay-sabay na sagot ng mga bata habang nakangiti. Ganito ang batian nila araw-araw. “Sige mga bata, kumain na kayong lahat. Alam kong gutom na kayo,” ang sabi niya sa mga batang walang baong pagkain. “Masarap ang maging guro,” sabi ni Gng. Milan. “Naku! Maikli lamang po ang aking pasensya at mahirap magturo sa mga batang makukulit,” wika ng magulang na kausap niya. “Gusto ko po ang aking ginagawa. Para ko na po silang mga anak. Masaya po ako kapag kasama ko sila,” sagot ni Gng. Milan. Sa kabila ng ngiti ng guro ay kalungkutan naman ang nadarama ng kaniyang puso. Lihim siyang umiiyak dahil sa gusto niyang magkaroon ng sariling anak. Tuwing araw ng Sabado at Linggo ay maraming bata ang pumupunta sa kanilang bahay. Tuwang-tuwa nilang pinatutuloy ang mga ito. Sila ay masayang naglalaro, nagbabasa, at nagsusulat dito. “Halina kayo mga bata at pagsaluhan natin ang nakahandang pagkain sa mesa.” “Wow, ang sarap naman po ng ulam,” sabi ng mga bata nang makita ang fried chicken at gulay na nakahain dito. “Siguro ang lutong ng balat ng manok na iyan,” wika ng isa sa mga bata. “Ineng, kumain ka ng gulay para humaba ang iyong buhay,” bulong ni Gng. Milan. Masayang kumain ang mag-asawa kasama ang mga bata. Ito ang malimit na eksena sa bahay ng mag- asawang Milan. P agdating ng hapon ay isa-isa nang nag-uuwian ang mga bata sa kani-kanilang mga bahay at muli na namang nakadarama ng lungkot ang mag-asawa. Labis ang paghahangad nila na magkaroon ng sariling anak na magpapasaya sa kanilang pamilya. “Bakit kaya mayroong mag-asawa na maraming anak?,” tanong ni Gng. Milan sa kanyang asawa nang minsang sila ay nasa hardin. Niyakap ang kanyang asawa at sinabing, “Ang buhay ay hindi pare-pareho. May plano ang Diyos kung bakit nangyayari ang lahat ng bagay sa mundo. “ Napaluha si Gng. Milan. “Alam ko naman iyan. Kaya lamang, hindi ko maiwasang magtanong at magtaka,” tugon niya sa kanyang asawa. 	 “Mapagmahal naman tayo sa mga bata, hindi ba? ” Dumaan pa ang mga araw at ilang taon pa ang lumipas. Hindi maiwasan ng mag-asawa na makaramdam ng lungkot sa tuwing nakakakita sila ng isang buong pamilya. Patuloy ang kanilang pagdarasal sa Diyos. Hindi sila nagsawa sa pagtulong sa mga batang nangangailangan ng kanilang pagmamahal at pag-aalaga. Minsan may isang bata na lumapit sa kaniya. “Masuwerte po ang magiging anak ninyo. Hiling ko po na biyayaan na kayo ng sariling anak,” isang malambing na tinig mula sa isang hindi kilalang bata. M akalipas ang ilang taon ay dininig ng Panginoon ang matagal nang hiling ng mag-asawa. Nagbuntis si Gng. Milan. “Totoo nga pala ang kasabihang, hindi natutulog ang Diyos!” sabi ni Gng. Milan sa kanyang asawa habang karga - karga nito ang isang malusog at guwapong batang lalaki. “Oo naman. Hindi ba sabi ko sa iyo na may plano ang Diyos para sa atin? Huwag lamang tayong mainip at darating ang biyaya Niya para sa atin.” Tuwing Linggo ay nagsisimba ang mag-asawa kasama ang kanilang anak na si Martin. Kumpleto na ang kanilang pamilya at lalo silang naging masaya. Ang kanilang kababaang loob at pagiging matulungin ang naging susi nila upang dinggin ng Diyos ang kanilang hiling.
Isko Hambugero v1.0,1,Sa ilalim ng ilog ay may mga naninirahang iba’t ibang klase ng isda. Isa na rito si Isko. Siya ay may natatangi at naiibang kakayahan sa lahat ng mga isda sa kanilang lugar. Dahil sa sobrang bilis lumangoy ni Isko, maging sa pagpasok sa paaralan ay palagi siyang nangunguna. “Ha! Ha! Ha!” Nandito na ang mga mababagal kong mga kaibigan,” ang sabi ni Isko kina Alimango, Hipon at Tilapya. Isang araw, habang nagtuturo ang kanilang guro ay pinaalalahanan silang huwag maglaro at pumunta malapit sa tulay dahil may mga mangingisda na nagpupunta doon. Pero hindi nakinig si Isko. Sa halip inaya pa niya ang kaniyang mga kaibigan na maglaro sa batuhan malapit sa tulay. Pumunta pa rin si Isko malapit sa tulay at naglaro sa may batuhan habang nakamasid sa malayo ang kanyang mga kaibigan. Sa kanyang paglalaro ay hindi niya namalayan na naipit na pala ang kanyang mga palikpik sa lambat. Nakita ng kanyang mga kaibigan ang nangyari kay Isko. Agad pinutol ni Alimango ang lambat at dali-daling nakalabas si Isko. Mula noon hindi na naging mayabang si Isko at palagi na siyang nakikinig sa kanyang guro.
Kiko at Kakusog,1,Madaling-araw pa lang ay gumigising na si Kiko upang maghanda ng mga dadalhin sa bukid. Ito naman ang alagang kalabaw ni Kiko. Malaki at maitim ito. Mahilig din itong kumain ng damo. Tinawag na Kakusog ang alagang kalabaw ni Kiko dahil sa taglay nitong lakas. Si Kakusog ang katuwang ni Kiko sa pagsasaka sa bukid. Nang matapos ang kanilang trabaho, sabay silang nagpapahinga. Habang kumakain ng pananghalian si Kiko, si Kakusog naman ay abala rin sa pagkain ng sariwang damo. “Ang lakas mo talagang kumain, Kakusog kaya ka lumalaki,” natutuwang sabi ni Kiko sa kanyang alaga. Pagkatapos nilang magpahinga, inilagay ni Kiko sa karomata ang mga inani niya sa bukid. Si Kakusog ang nagdadala ng mga inani ni Kiko tulad ng kamote, kalabasa, kamatis, at pakwan. Dadalhin nila ang mga ito diretso sa palengke. Ngunit dahil sa sobrang bigat ng karomata na hinihila ni Kakusog, bigla itong huminto at nakita ni Kiko na humihingal ang alaga. Bumaba si Kiko at tiningnan ang alaga. “Kawawang kalabaw! Halika at kumain muna tayo ng pakwan. Tiyak pagod at nauuhaw ka na”, sabi ni Kiko. Biniyak ni Kiko ang dalang pakwan at pinaghatian nila ito. Laking gulat ni Kiko dahil halos maubos ni Kakusog ang ibinigay niyang pakwan. “Pambihira ka naman, Kakusog! Talagang uhaw na uhaw ka ah,” napapailing na sabi ni Kiko sa kanyang alaga. Pagkatapos nilang kumain ng pakwan ay agad bumalik ang lakas ni Kakusog at dahan- dahang hinila ang karomata. Natuwa naman si Kiko dahil nakita niyang malakas na uli ang kaniyang mahal na alaga. Kaya naman pagkagaling nila sa palengke, kapwa silang masayang umuwi. Napapakanta pa nga si Kiko habang nakasakay sa likod ni Kakusog.
LYKA SMALL BOOK FINAL,1,Ang Batang si Lyka Mahal naming Mambabasa Ang aklat na ito ay ginawa para sa iyo. Sana ay makatulong ito at makadagdag sa inyo ng kaalaman at kasanayan. Hangad din naming na mahubog ang iyong mabuting paguugali at pagpapahalaga sa kalikasan. Mag-asawang magsasaka sina Mang Lecio at Aling Rosa. Sila ay mayroong isang pitong taong gulang na anak na babae, na ang pangalan ay si Lyka. Si Lyka ay isang ulirang anak kaya mahal na mahal siya ng kanyang mga magulang at ng lahat ng kanyang kakilala. Ngunit siya ay sanay na mapag-isa. May alagang aso si Lyka na kanyang mahal na mahal. Ito ay kanyang palaging kasama , nilalaro at inaalagaan. Minsan sa kanilang pamamasyal sa plaza, dinala ni Lyka ang kanyang aso para maipasyal. Sa unang pagkakataon, naranasan niya na masarap at nakakaaliw din ang lumabas kung minsan. Sa labis na pagkalibang ay hindi niya namalayan na nawawala at naliligaw na ang kanyang alagang aso. Hindi niya malaman ang kanyang gagawin. Ipinaalam niya ang nangyari sa kanyang mga magulang, “Inay, nawawala ang aking alagang aso”, sambit niya . At siya ay tinulungan ng mga ito sa paghahanap. Nalibot na nila ang buong Plaza at paligid ngunit hindi nila nahanap ang kanyang alagang aso. Iyak nang iyak si Lyka, hindi niya malaman ang gagawin. Nagkataong may dumaan na Pulis. Nakiusap siya na siya’y tulungan.”Huwag mag-alala iha tutulungan kitang mahanap ang alaga mong aso.” Umalis ang Pulis at ito’y naghanap. Ilang saglit lamang, bumalik ang Pulis kasama ang alagang aso ni Lyka. Laking pasasalamat ni Lyka at ng kanyang ina sa Pulis at umuwi ng masaya. Mula noon, napagtanto ni Lyka na ang pakikipagkapwa ay may magandang naidudulot sa tao at ang pagkamatulungin ay dapat tularan at pahalagahan.
May Trabungko sa Ilog nina Lolo Isko,1,“Lolo, ano po ba ang sekreto ninyo at napakaganda ng ilog dito?” galak na tanong ko kay Lolo Isko habang nagtatampisaw sa malamig na tubig ng ilog. Sino ba naman ang hindi mamamangha sa gandang taglay ng ilog. Animo’y bahaghari ang kulay ng mga bato at ang tubig ay kasing linaw ng kristal. Tunay nga na sa lahat ng mga ilog, ito ay espesyal. Sa gabi habang mahimbing ang lahat na natutulog ay nagising ako nang marinig ang kakaibang tunog. Lalo pa akong kinilabutan ng magsimula ng umungol ang mga aso. “Sino ang nariyan?” Buong tapang akong lumabas at masugid kong tiningnan ang paligid. “Naku! Ano itong nakikita ko? Isang gumagalaw at umiilaw na bola! Parang nilalaro ito ng malaki at mahabang ahas!” “Trabungko!” malakas na sigaw ko sabay karipas ng takbo pabalik sa bahay ni Lolo. Kinaumagahan ay nagsumbong ako sa aking Lolo Isko. “Lolo! Noong nakaraang gabi ay nakakita ako ng trabungko!” “Ha! Ha! ha! Malamang ay nanaginip ka lang apo!” ang sagot sa akin ni Lolo. Isang gabi, matiyaga akong nagmasid sa tabing ilog. Pagkakataon ko ng patunayan kay Lolo na totoong may trabungko. Pagkalipas ng ilang oras ay hindi ako nabigo. Lumabas na nga ang trabungkong nakatago. Dahan - dahang nagpunta ako sa lugar na nakitaan ko ng trabungko. Nakakasilaw sa ganda ang bola nitong dala. Ang kaniyang katawan ay pagkahaba - haba. Natapat sa liwanag ng buwan ang trabungkong kinatatakutan. At ng ito ay aking mabuting pinagmasdan na g u la n t a ng ako sa na ki t a ng katotohanan. Ang trabungkong nakita ko ay walang iba kundi si Lolo Isko! Hawak hawak niya ang lamparang hugis bola at sa kaniyang tagiliran ay may isang sakong napakahaba kung saan niya isinisilid ang mga basurang nakokolekta. “Apo, ano ang ginagawa mo dito?” “Akala ko po isa kang trabungko Lolo Isko! Iyon pala ay naglilinis ka dito.” “Ha ha ha! Kung ako man ay trabungko sisiguraduhin kong malinis palagi ang ilog na ito.”
Munting-Mario,1,Ito si Mario, ang batang masayahin. Simula pagkabata ay lumaki siyang malusog at puno ng pag-aaruga ng kanyang mga magulang. Nag-iisang anak si Mario ni Mang Marco at Aling Rosario kung kaya't mahal no mahal siya ng kanyang mga magulang. Mapagmahal si Mario so mga hayop. Sa tuwing makakakita siya ng hayop, binibigyan niya ang mga ito ng pagkain. Mahilig maglakad si Mario papuntang paaralan. Ginagawa niya ito para makatipid. Ngunit si Mario ay may kaunting pagkakaiba kaysa so ibang mga bata. Siya ay mas maliit so mga batang kasing edad niya. Mahina rin si Mario so paligsahan gaya ng pabilisan so pagtakbo. Madali siyang mapagod at maiikli ang kanyang mga binti kung kaya't palagi siyang nahuhuli. Kadalasang tinutukso si Mario ng ibang mga bata dahil siya ay mas maliit at mahina. Kahit palakaibigan si Mario, hindi niya maiwasang layuan at awayin siya ng ibang mga bata. "Duwende!" "Unano!" "Pandak!" "Kutong lupo!" ang ilan sa mga pangungutya na naririnig niya palagi. Walang magawa si Mario sa tuwing siya ay kinukutya. Hindi siya lumalaban dahil alam niya na mali ito. Tanging pag-iyak lamang ang kayo niyang gawin. Kinausap siya ng kanyang ina at sinabing, "Hindi so laki o liit nasusukat ang gating at tagumpay ng isang tao. Hindi man tayo malaki, malakas, o mabilis, kayo rin noting maging magaling so ibang mga bagay," ang wika ng kanyang nanay. Naintindihan ni Mario ang ibig sabihin ng kanyang ina at agad nawala ang kanyang lungkot ng yakapin siya nito. "Lagi mong tatandaan, huwag maging mayabang at laging mapagkumbaba," payo ng kanyang ina. Bumalik ang soya at sigla ni Mario matapos siyang kausapin ng kanyang ina. lsinapuso niya ang mga payo sa kanya at magmula noon hindi na siya naging malungkot. Kahit maliit si Mario, siya naman ang pinakamatalino so klase. Madalas niyang nasasagot ang mga mahihirap na tanong. Taglay din niya ang magandang boses so pagkanta at paggamit ng instrumento. Nopopobilib din niyo ong lohot so konyong tolento so pogsosoyow. Mogoling din siyo so lorongon ng bologtoson. Siyo ong kumokotawon so mgo potimpolok so konilong eskwelohon. At kahit no siya ay maliit, nagagamit din niya ito so larong baseball no kung soon siya ay nananalo. Siya palagi ang nangunguna sa klase at nakakuha ng pinakamataas na parangal. Ngunit ang pinakamagandang katangian mayroon si Mario ay ang pagkakaroon ng magandang asal. At higit so lahat ang pagiging madasalin at ang pagiging Maka-Diyos niya. Alam niya na ang Diyos ang makapangyarihan sa lahat at naglikha sa kanya at ng kanyang mga talento. Magkaroon ng tiwala sa sarili. Hindi batayan ang pisikal na anyo ng isang tao. lbahagi ang talento at kakayahan sa iba. Maging mapagkumbaba sa lahat ng oras at iwasan ang maging mayabang Manalangin sa Panginoon. Ugaliing magdasal araw-araw at huwag kalimutang magpasalamat sa mga biyayang ibinigay niya.
Panaginip ni Miko,1,Lunes ng umaga, abalang nagbabasa ang mga mag-aaral ni Gng. Reyes, samantalang si Miko ay naglalaro lang. Pag-uwi sa bahay, itinapon sa tabi ang kan- yang mga gamit at agad na naglaro. Hindi ginawa ni Miko ang kanyang mga takdang aralin dahil pagod na siya sa pagla- laro. Nakatulog siya nang mahimbing at na- naginip. Nagmamadali siyang umuwi at hindi dumaan sa tamang tawiran. BANG! SKRETCH!!! “ARAAAY! ARAAAY! Tulong! Tulungan po ninyo ako!” Miko! Miko! “Bumangon ka na at ikaw ay ma- huli na sa klase” sigaw ng kanyang nanay. “Hay salamat! Panaginip lang pala ang lahat”, sabi niya sa sarili. Sinamahan si Miko sa pagpasok sa paaralan ng kanyang nanay. Sa daan, nakita niya sa paligid ang mga babalang nakapaskil. Tamang-tama, sa kanilang aralin, tinalakay ng kanilang guro ang kahalagahan ng pag- sunod sa mga babala at paalala. Tumayo siya at ikinuwento ang panaginip at ang mga ba- balang nabasa niya sa daan. Oras ng recess, may nakita siyang mga ba- tang nagkakalat ng basura at namitas ng mga bulaklak. Agad niya itong pinagsabihan at tinuro ang mga babala. Hindi alam ni Miko, nakita pala siya ng kanyang guro at pinuri siya nito. Simula noon, naging masunuring bata na si Miko. Tuwang-tuwa ang kanyang mga magu- lang
Potpot Lampayatot,1,Si Potpot ay binansagang payatot dahil sa tabas ng pangangatawan nito, manipis, patpatin at mahina. Bakit kaya ganito ang katawan ni Potpot? “Potpot, mag-aalmusal na. Kakain na tayo,” anyaya ni Aling Pipay. “Nasaan ka ba anak?” ulit na tawag ng Nanay kay Potpot. Ang hindi alam ni Nanay Pipay na siya ay nag-aalmusal ng tsitsirya. “Nandito lang ako nanay, at nag-aalmusal na,” sagot ni Potpot “Hay naku!” “Nandito ka lang pala. Ano yang kinakain mo anak?” takang tanong ng nanay niya. “Tsitsirya?” “Hindi ba sabi ko sa iyo na, huwag ka nang kumain niyan?” dagdag ni Nanay Pipay. Ang sarap kasi nitong paborito kong tsitsirya,” wika ni Potpot “Tigilan mo iyan at masama sa kalusugan mo ang pagkain nito,” galit na sabi ni Nanay Pipay. Umaga, tanghali, maghapon at kahit sa gabi di nakaligtaang kainin ito ni Potpot. Dahil dito, bumaba ang kanyang timbang at grado sa paaralan. Nabahala ang kanyang Nanay Pipay sa kalagayan ni Potpot. “Halika anak, bibisita tayo sa doctor upang magpakonsulta,” anyaya ng kanyang nanay. “Ayoko inay, takot po ako sa doctor,” mangiyak-ngiyak na sagot ni Potpot. “Pero kailangan anak, namamayat ka na.” alalang tugon ng nanay niya. Sinuri ng doctor si Potpot. Maraming gamot at paalala ang ibinilin kay Potpot at sa nanay nito. “Potpot, tigilan na ang pagkain ng tsitsirya at sa halip, kumain ng masustansiyang pagkain tulad ng gulay, prutas, isda at karne.” “Dapat uminom ka din mg maraming tubig, gatas at bitamina,” pahabol ng doctor. “Opo dok, gagawin ko na po,” pangako ni Potpot sa kanyang doctor. Naging malakas kumain si Potpot ng mga masustansiyang pagkain at bumalik ang ganda ng kanyang pangangatawan. Maliksi ng kumilos at tumaas na din ang kanyang mga grado.
Si dinong bulagsak v1.0-1,1,Tuwing hapon, pagkauwi ng bahay, laging inihahagis ni Dino ang kaniyang bag sa kahit saang parte ng kanilang bahay. Pagkatapos noon ay manonood na siya ng telebisyon. Pakatapos kumain ng hapunan, doon muna siya gagawa ng takdang-aralin. Hinanap niya ang kaniyang bag. Hindi niya ito makita. Lingid sa kaniyang kaalaman, nagtago ang kaniyang mga kagamitan. Nagtago si Bag sa likod ng pinto. Nagtago si Lapis sa ilalim ng upuan. Nagtago si Pambura sa ilalim ng mesa. Nagtago si Papel sa ilalim ng kama. Nagtago si Pantasa sa tabi ng bintana. “Ah! Nasaan kaya ang aking mga gamit,” sambit ni Dino. “Sige Dino, hanapin mo kami,” sabi ni Lapis. “Hindi mo kami pinahahalagahan,” sabi ni Pambura. “Oo nga, lagi mo akong inihahagis,” dugtong ni Bag. “Huwag tayong magpakita sa kaniya,” sabi ni Papel. “Hayaan nating siyang mapagod at magpahalaga,” banggit ni Pantasa. Hanap nang hanap si Dino sa kaniyang bag. Hindi pa rin niya ito makita. Nag-iiyak si Dino. Iyak nang iyak. Napagod siya sa kakahanap at kakaiyak. Naisip niya na kailangang pahalagahan ang mga gamit para hindi ito mawala. Nakita ang kaniyang pagsisisi ng kanyang mga kagamitan. Nakatulog si Dino. Dumating ang kaniyang nanay. “Dino, anak, nakatulog ka,” sabi ng nanay. “Inay, nasaan po ba ang bag ko?” tanong niya sa nanay. “O, ayan ang bag sa tabi mo,” sagot ng nanay niya. Biglang niyakap ni Dino ang kaniyang bag. Tiningnan ang lapis, papel, pambura, at pantasa. Lahat ay nandoon sa loob ng bag. Tuwang-tuwa si Dino. “Buhat ngayon, pahahalagahan ko na kayo.” Ang pangako ni Dino sa mga kagamitan. Nakangiting nakasilip sina Lapis, Pambura, Papel, at Pantasa sa loob ng bag. At ipinagpatuloy na ni Dino ang paggawa ng kaniyang takdang-aralin na may ngiti sa labi.
SI INANG IBON,1,Sa isang mataas na puno ay may nakatirang ibong mag-anak. Si Inang Ibon at ang kanyang tatlong inakay. Masaya ang mag-anak na naninirahan sa taas ng puno, maliliit pa ang kaniyang inakay kaya’t ang mga ito’y nasa kanilang pugad pa lamang. Isang araw, kailangang umalis ang Inang Ibon upang kumuha ng makakain. Sinabihan niya ang kanyang panganay na anak na alagaan muna ang kanyang kapatid habang siya ay wala. Pagbalik ng kanilang Ina . ay may dala itong mga bulate Binigyan niya ang kanyang mga anak ng tig tatlong bulate Ilan lahat na bulate ang dala ni Inang Ibon?
Si Ken,1,Si Ken ay isang batang anim na taong gulang. Siya ay nasa unang baitang. Siya ay batang masayahin at palatawa. Natawa siya nang makita ang batang nahulog ang sorbetes nang ito ay natalisod sa nakausling tuod. Humagalpak siya ng tawa nang makita ang lumubong sipon ng isang bata ng ito ay bumahing. Humagikhik siya nang marinig ang pag-utot ng kaklase dahil sa labis na pag-ubo nito. Pinagsabihan siya ng guro na hindi maganda ang kanyang ginagawa. Pinayuhan siya ng kanyang nanay at tatay na iwasan ang kanyang ginagawa. Oras ng rises, nakapila si Ken sa kantina para bumili ng paborito niyang lugaw. Iniabot ng tindera ang lugaw kay Ken nang biglang may nadapang bata at nasagi ang kanyang braso. Nabitiwan niya ang baso ng lugaw. Tumalsik ang lugaw sa kanyang mukha at damit. Napapikit si Ken. Hinintay niya ang malakas na tawanan at halakhakan. Pero wala… Isang kamay ang humawak sa kanya. Ang kanyang guro. Agad dinala ng guro si Ken sa kanilang silid-aralan upang makapaglinis ng katawan. Napaiyak si Ken. Hindi niya akalain na tutulungan siya ng mga kaklase. Sising- sisi siya sa kanyang ginawa sa ibang mga bata. “Patawad sa inyong lahat,” ang sabi ni Ken. Sinabi niya ang nangyari sa kanyang nanay at tatay. Buong pagmamahal siyang niyakap ng kanyang mga magulang. Alam nila na si Ken ay natuto na.
Si Kuwaki ang Kalog na Palaka-FILIPINO-Inside,1,Si Kuwaki, ang Kalog na Palaka Isinulat ni: MARLON F. PASUQUIN Iginuhit ni: ISABEL N. PANAGSAGAN KAGAWARAN NG EDUKASYON Sangay ng mga Paaralang Panlungsod Lungsod Quezon      Dahil dito, lumaki CID-LRMDS      Si Kuwaki ay isang palakang nakatira sa  kangkungan ng isang estero sa Diliman.     Siya ay kilala sa pagiging kalog.      Gustong-gusto      Ngunit minsan, si siyang makapiling Kuwaki ay may ng kanyang mga angking kakulitan. kasamahan.       Problema ng kanyang pamilya, kayang pagaanin.       Kahit ang aso ay kayang-kaya niyang maging kaibigan.      Mga kapatid niya, barkada ang kanyang turing.      Dahil sa angking kakalugan, maging ang ahas, siya ay kinagigiliwan.      Kahit  mga  ibon sa kakahuyan, itinuturing din siyang isang mabuting kasamahan.
Si Kuwaki  ang Kalog na Palaka-English-Inside,1,Ngunit minsan, si Kuwaki ay may angking kakulitan.        Si Kuwaki ay isang palakang nakatira sa kangkungan ng isang estero sa Kamuning.       Siya ay kilala sa pagiging kalog.      Kung may problema sa mga kapamilya, kaya niyang pagaanin. Gustong-gusto siyang makapiling ng kanyang kasamahan. Mga kapatid niya, kabarkada ang turing.       Kahit mga kuting, parang kapatid ang kanilang turing.      Kahit mga aso sa kalsada ay kayang-kaya niyang maging katropa.      Dahil sa angking kakalugan, maging mga ahas siya ay kinagigiliwan.     Kahit mga ibon sa kakahuyan, itinuturing din siyang isang mabuting kasamahan.
Unang Baitang na si Mitang -1,1,Ito si Mitang anim na taong gulang. Handa na siyang pumasok sa paaralan para sa Unang baitang. Lunes, ikalawang Linggo ng Hunyo, unang araw ng kanilang pasukan. Pumasok siya kasama ng kanyang nanay Masayang-masaya si Mitang. Marami siyang nakitang mga batang mag-aaral mula sa Una hanggang sa ika- anim na baitang. “Anak punta tayo sa gawing iyon, naroon ang inyong silid aralan.” Opo inay, sagot ni Mitang “Inay, bakit po umiiyak ang batang iyon? Kasama naman po niya ang kanyang nanay? tanong ni Mitang “Pinipilit siya ng kanyang nanay dahil hindi pa siya han- dang pumasok anak, kaya binabati kita at handa ka nang mag-aral.”tugon ng ina. “Magandang umaga po guro, dito po ba ang para sa Unang baitang”? Opo, ipasok na po ninyo ang inyong anak, sagot ng guro. Paalam anak, uuwi na ako. Magpakabait ka rito ha ? Makinig ka lagi sa iyong guro.” “Opo, Inay.” tugon ni Mitang Magandang umaga mga bata. Ako si Binibining Manes Molina. Ako ang inyong guro. Kumusta kayo mga bata? Ngayon kayo ay magpapakilala ng inyong sarili. Sino ang gustong mauna?” “Ako po guro!” sagot ni Mitang. Magandang umaga po sa inyong lahat. “Ako po si Mitang Q. Peralta. Anim na taong gulang. Nakatira po ako sa Barangay Bangar, Solano, Nueva Vizcaya. Ang mga magulang ko po ay sina Ginoong Pedro at Ginang Maria Peralta. Maraming salamat po.” Tuwing siya ay umuuwi sa kanilang tahanan, masaya si- yang nakikipagkwento sa kaniyang mga magulang. “ Inay, ako po ang may pinakamataas na puntos sa aming pagsususlit kanina” sambit ni Mitang. “ Magaling anak ipagpatuloy mo ito” sagot ng kanyang ina. Buwan ng Hulyo, “Buwan ng Nutrisyon “ sumali si Mitang sa mga parte ng programa. Sumali siya sa sayawan at kantahan. Buwan ng Agosto, “Buwan ng Wika”, sumali ulit si Mitang ng paligsahan sa pagtutula at siya ay nagkamit ng unang gantimpala. Buwan ng Setyembre, “Buwan ng Scouting.” Sumali si Mitang sa mga palaro at paligsahan sa scouting at siya ay nabigyan ng parangal. Buwan ng Oktubre, “Buwan ng Nagkakaisang Bansa at araw ng mga guro”. Lumahok si Mitang sa pagsasayaw. Buwan ng Nobyembre, “Buwan ng paggunita sa mga yumao at Buwan din ng paligsahan sa English at Filipino”. Sumali si Mitang sa paligsahan sa pagbasa at pagbaybay. Buwan ng Disyembre, “Buwan ng Pasko”. Masaya si Mitang dahil marami siyang natanggap na regalo galing sa kanyang pamilya at sa mga kaibigan. Buwan ng Enero, unang buwan ng taon. Masaya si Mitang dahil buwan ng kanyang kaarawan. Buwan ng Pebrero, “Buwan ng mga puso”. Binigyan ni Mitang ng pusong papel at bulaklak ang kanyang guro. “Buwan ng Marso, “Buwan ng pagtatapos” Natapos ni Mitang ang Unang baitang ng may parangal. Nagpasalamat si Mitang sa kanyang guro at pamilya.